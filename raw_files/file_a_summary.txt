א 	ישראל קשורים בקשרי נשמה עם ציוריהם הרוחניים, הגלויים והנסתרים.
ב 	קיצוץ בציורים הרוחניים המיוחדים לישראל הנו קיצוץ בלשד חייהם, וצריך להתקומם כנגדו.
ג 	בתורה ספון הציור הרוחני המקורי של ישראל, וככל שהכרתה מתגלה באומה, מתבססת נשמתה בקרבה.
ד 	המעשה הוא החומר הנושא את הציורים הרוחניים של ישראל.
ה 	ניתוק החיים המעשיים מציורי הרוח מוליד מבוכה, ועלינו להרים את הדגל למרות הסבל והעמל שבכך.
ו 	כשהעולם המעשי מכביד בגלל כשלון האומה, יש להקל מהעומס שלו על-פי דרכה של תורה.
ז 	עזיבת המחשבות העליונות וההשתקעות בקטנות החיים, משפילות את ערך המעשים והופכות אותן לשיממון וקפדה.
ח 	רק אחיזה בעולם המעשי והפנימי כאחד, תביא רפואה לציורי קטנות הדעת.
ט 	המאור שבנשמה משמש כסולם לעלות על ידי רזי תורה למחשבות עליונות.
י 	בעניינים רוחניים מצויות מחלוקות רבות הבוערות עד לב השמים, שבפנימיותן אינן מחלוקות כלל.
יא 	בגלל מורכבות חלקי המחשבה והאמונה, כל אחד בונה לעצמו עולם רוחני, שלפעמים אינו נוגע, ואף מזיק, לעולמו של חברו.
יב 	ככל שהאדם משכלל את ציוריו הפנימיים בצורה שתאיר את נפשו, קולע הוא אל האמת הכללית, ומגביר את השפעתה אליו.
יג 	ההכרה בהשגחה בתור השתלשלות, מיישבת את הנפש השואפת להשכיל, ומשתרשת יותר במעמקי הנשמה.
יד 	האור הגנוז בנשמת ישראל, השואף לרוח הקודש, מוחק בזריחתו את התמימות והחרדות הכושלת, כדי להזריח אור מקורי.
טו 	האידיאלים שבמקור ישראל הולכים ומתגלים בימינו, והם דורשים הכנת כלים מתאימים של דור בריא ורענן.
טז 	אורם של המקדש, הנבואה והמלכות, מאיר בכל התקופות, והננו צריכים להתכונן אליו ולדעת את תפקידנו.
יז 	רק שאיפה לגדלות, מתאימה לגבורת החיים המתגלה בימינו.
יח 	בלא מטרה לגבורת החיים, היא תלך ותתנוון.
יט 	החקר בנשגב בלי הכנה מוחשית ומוסרית, גורם להזיות שקר ולכפירה.
כ 	צריך לפתח את הרגשת קרבת ה' בכל דרך, ברגש ובשכל, והתפילה והמצוות הן הדרך הטובה ביותר לכך, ואין להסתפק במוסר טבעי.
כא 	מכיוון שעיקר האמונה היא קליטה ממה שלמעלה מן השכל, היא נמצאת אצל קטני השכל, ואצל חכמי הלב המתבוננים למעלה מהשכל.
כב 	אמונת ההמון מבוססת בחיים אך היא דמיונית, ושל בעלי השכל – עליונה, אך תלושה מהחיים.
כג 	דעות שונות בדעת ה', מתאימות לנפשות שונות בהכנתן הפנימית, וביטוין החיצוני הדומה אינו מעיד על אופיין הפנימי השונה.
כד 	צריך לעבד את הדעות שתהיינה מתאימות לכל אחד לפי עצמיותו השונה, ועם זה תהיינה נכללות בתכונת ההשוויה.
כה 	צריך ללבן, לזקק ולהגביל, את החוש האסתטי, בייחוד בזמן תחיית האומה.
כו 	אסור להעלים עין מכל זרם הקיים בעולם, כיוון שלַכל יש שורש בכנסת ישראל.
כז 	כדי שיהיה בסיס נפשי לכל הזרמים, צריך לסגל מידות מוסריות עליונות, הנטועות בתורה ובמצוות.
כח 	הפסיכולוגיה הפרטית והלאומית משמשות כמבוא להבנת התורה ועבודת ה', ובייחוד את פעולת המחשבה, הדיבור והמעשה.
כט 	עיקר ההתרחשויות בהוויה נמצאות בנפש ודרכה פוגשים אותן, והתבוננות של חול בה מצמצמת את אורה, אך מדגישה את פרטיה.
ל 	עיקר הנזק מדעות מוטעות בדברים אלוהיים הוא רק כשהן פוגעות במעשים.
לא 	סברת הראב"ד שהמגשים את האלוהות אינו מין, נובעת מכך שאין בהגשמה עבירה מעשית.
לב 	עיקר הנזק שהביאו הנצרות והאסלם לעולם, נובע מעקירת המצוות המעשיות ממקומן, ומהתנגדותם לתחיית ישראל.
לג 	התפילה הנה הקשבת רגשי הלב בדרך שונה מההקשבה ההגיונית, וקירור רגש התפילה בגלות גרם לאובדן ערכה.
לד 	אי-אפשר להידבק בלאומיות הישראלית, כל עוד לא נטהרים מפגמי החטא והמידות המגונות.
לה 	המציאות מאוחדת ברוחניותה, וכל מחשבה ומעשה של האדם משפיעים על כל הנבראים.
לו 	כשם שהשכל מחליש את יכולת ההישרדות הטבעית, כך הוא מחליש את האמונה הטבעית, אך תחתיה תצמח אמונה הכרתית עליונה.
לז 	רוממות הנשמה ושעשועי אור הדעה מעלים את האדם מעבדות דמיונית.
לח 	היהדות בגולה חייתה רק מחזון העתיד ומזכרון העבר, ולכן היא ירדה פלאים, ורק בגאולה יש חיי הווה ממשיים.
לט 	ככל שהעולם מתפתח, שואף הוא לחזור לטבעיותו המקורית, וצריך לזקק שאיפה זו.
מ 	כשהאומה מתעוררת לתחייה, היא מוצאת בקרבה את גבורתה ואת היכולת לחבר חדש וישן.
מא 	היהדות ההיסטורית המעשית מעצבת את צורת האומה, וההגנה עליה בהסברת דעותיה חשובה כהסברת חובת מעשיה.
מב 	התורה אחוזה ברוח ישראל, ובהתעמקה בהם מתעלה העולם.
מג 	גם החושבים הטהורים צריכים להגבהת רגשותיהם, ואינם יוצאים מתוך מחשכיהם אלא בצעקה לה'.
מד 	חלישות הצדיקים מחלישה את אור העולם.
מה 	לפעמים רק הגברת כוח הגוף יכולה לתקן חסרונות.
מו 	פגמי החטא והמידות הרעות פורסים מסך כנגד הכרת האלוהות, שרק התשובה והתפילה מתגברים עליו.
מז 	מחשבה בענייני האלוהות בטהרה מטהרת את האדם ואת כל העולם.
מח 	אהבת ה' מביאה לאהבת רשעים נסתרת, אך בגלוי אפשר לאהוב רק את הטוב שבהם, כדי שלא להידבק ברע.
מט 	בתפילה ובמצוות בונים את כוח המדמה, כדי שיהא מבוסס עליו השכל הפועל.
נ 	ציורי האלוהות מעורבים בציורי שקר, שאינם מזדככים אלא בדרישת ה' שמצד המוסר, וללא ציור מפורט.
נא 	כשהנטיה המוסרית מתגברת יותר מדי, היא יכולה להפוך למחלה.
נב 	החטאים מטמטמים את הלב מלעלות למרומי ההשכלה, והתשובה משיבה את ששון הרוח, ובבין אדם לחברו מועילה הקבלה לעתיד.
נג 	התשוקה להשכלה רוחנית עליונה, היא בעצמה מכשירה את התלבשות רוח הקודש.
נד 	השלטת השכל על הנפש מאירה בעולם את הטוב שבו, והפיכת הנפש לשכלית באופן טבעי הופכת את העולם לטוב.
נה 	העונג שנולד מהרעיון שאין עוד מבלעדי ה' בעולם, הוא ההוכחה על כך.
נו 	החטא גורם לפחד ממחשבות עליונות, והריחוק ממנו מרומם את הנשמה.
נז 	ההסתפקות בדמיונות השקר בענייני האלוהות נובעת מן התאוות.
נח 	ההשתקעות בדעת ה', בדעת, ברגש ובדמיון,  מבסמת את הנשמה ואת ההוויה בשיעור גבוה לאין-ערוך מכל הארה מוסרית טבעית.
נט 	הדמיון נוטה לתקלה וצריך להדרכת השכל – אצל הגדולים באופן ישיר, ואצל הבינוניים דרך הרגש והחיים.
ס 	השכל הראוי להדריך את הדמיון הוא השכל האלוהי – מקור הנבואה ורוח הקודש.
סא 	יש אנשים עם אופי קבוע העולים דרגה אחר דרגה, ויש המתנודדים – העולים מעלה מעלה, ויורדים מטה מטה.
סב 	הדמיון המביא להטבת המוסר קיים תמיד, והשכל רק מחדש לו צורה.
סג 	בגלות הקישור לקדושה הוא רק אינסטינקטיבי, ובגאולה מתפתחת הכרה בהירה.
סד 	מטרת הכפירה לטהר את העולם מהמחשבה על מהות ה', ולהעמידה על אור ה' והמוסר הטהור.
סה 	המחשבה על בורא ונברא נפרדים מגבירה את ההיגיון, וההשקפה הפאנתיאיסטית את השירה, והמוסר הטהור נזקק למיזוג שניהם.
סו 	תפקיד התפילה לטהר את הדמיון מסיגיו.
סז 	כשם שהזוהמה יכולה להוריד לשפלות את האדם, כך היא יכולה להשפיל עם שלם.
סח 	כשם שהטהרה מאירה את נשמת היחיד והטומאה מכהה אותה, כך הן מאירות ומטמאות את נשמת האומה ורוחה הלאומי.
סט 	כשהמעשים והמידות זכים, האומה חולמת חלומות קדושה, וכשהם מתכערים –  שאיפותיה נעשות ירודות.
ע 	ברית כרותה לישראל, שאין הטומאה מכריתה אותם לגמרי ממקור החיים האלוהיים.
עא 	הלאומיות החילונית שורשה ברוח ה', למרות מרידתם בה, שכן רוח ה' ורוח ישראל אחד הוא.
עב 	התפילה מגבירה את הרצון הטוב, ומחלישה את הרצון הפראי.
עג 	הסרת הלב מן התפילה הנוהגת בדור הזה, באה מפני שהרצון התגבר, והתפילה נחשבת בטעות כהחלשת הרצון.
עד 	הצורך בחוקים ומשפטים נובע מחטא אדם הראשון, וכשהשכל מאיר – החיים מתיישרים מעצמם בטבעיות.
עה 	אסור ליראת שמים שתדחק את המוסר הטבעי, וכשהיא דוחקת אותה סימן שאיננה טהורה.
עו 	הדרך לבוא להכרה בציורי הנסתר, חייבת להיות על-ידי ציורים פנימיים המקושרים לשכל ולדמיון.
עז 	ככל שהנפש יותר טהורה, כך היא מרגישה את משא העוונות, ולכן אין להיבהל מהרגשת פגמי החטאים.
עח 	בכל רע יש ניצוצות קדושה שנפלו בו, והדרך להעלותם היא ההתבוננות בטוב שברע, אחרי טהרת הנפש.
עט 	כשם שדעת ה' גבוהה מכל מדע, כן היא משתפלת להאיר בלב היותר קטן שבלבבות.
פ 	מי שיש לו נטיה לדעת ה' צריך לעשות אותה לעיקר, אפילו על חשבון ידיעת התורה, דרך ארץ, וכמה ענייני מצוות מעשיות.
פא 	דעת ה' צריכה להיות כלולה מתורה, חכמה, מוסר, תרבות וגבורה גופנית.
פב 	הדמיון יכול לעשות נפלאות בנשמת הפרט והכלל, כשהוא מזוקק על-ידי השכל וטהרת המידות.
פג 	סילוק הדעת מהעניינים המוחשיים והחברתיים, מיישר את כוחות הנשמה ומכשירם לחיי חברה תקינים.
פד 	יש כח בנשמה להשכיל השכלות של אמת מקרבה פנימה, והטהרה המוסרית מאירה לה את הדרך.
פה 	אף-על-פי שאי-אפשר להכיר את ה' הכרה חיובית, מכל-מקום על-ידי העיון האלוהי ניצלים מריקניות השלילה.
פו 	קריאה לסופרים לחיזוק הרגש הלאומי על-ידי חידוש הספרות והשפה, מבלי לפגום בחוקי היהדות הישנים והמקוריים.
פז 	במחשבה חופשית, המזוככת בטהרת המעשים והמידות, שואבים ניצוצות מהמחשבה העליונה של הטוב העולמי.
פח 	שורש הכפירה הוא ביטול התורה העליונה, ועל-ידי חקר גדולת ה' תשוב האמונה ותתרומם.
פט 	נשמת התנועה הסוציאלית היא המאור של התורה המעשית, וכשהיא תכיר בכך תבסס את חיי התורה והמצוות.
צ 	שורשה של האנרכיה ביסוד הדבקות האלוהית, שהיא למעלה מביסוס התורה המעשית של הסוציאליזם, ולפיכך נפילתה גדולה יותר.
צא 	ההתחברות עם בעלי היראה החיצונית מזיקה לחסידים המלאים גבורה.
צב 	האור הפנימי שבהוויה עורג בפנימיותו להתחבר עם האור המקיף, כיחס הצדיקים והתשובה.
צג 	הדרך להתמודד עם הכובד של החיים המעשיים הוא לא בבריחה מהם, אלא בסידורם בצורה בריאה.
צד 	הצדיקים הגדולים הדבקים בַכלל, מתחברים ומעלים את הרשעים מבלי להיפגע, ואילו בעלי נטייה פרטית אוהבים רק את הטובים.
צה 	ההשקפה המונותיאיסטית מסבבת חולשה, בהבליטה את אפסות האדם מול שלמות הבורא.
צו 	ההשקפה הפאנתיאיסטית פחות מייגעת את האדם, כיוון שלפיה קריעתו מן האלוהות אינה אלא דמיון, ולא מציאות ממשית.
צז 	בעולם המחשבתי, ההרגשי והשירי, עדיפה המחשבה הפאנתיאיסטית, ובעולם המעשה מוכרח המונותיאיזם להיות לבסיס.
צח 	תורה שבכתב היא מידת שמים, והתורה שבעל-פה מוטבעת בנפש עם ישראל, וכלולה בה.
צט 	הנשמות הגדולות אין להן מרגוע, עד שיבואו לדרגת הדבקות הראויה להם.
ק 	באלוהות – האין-סופיות כוללת את הסופיות, השיווי את השינוי, והנצח את ההווה.
קא 	גדולי הנשמה שואפים לטובת הכלל באהבה רבה, המתחלקת לכל היצורים באהבת עולם, ומתעלה מכיתתיות ופלגנות.
קב 	האלילות כובלת את חירות הנשמה, ונשמת אברהם החיה באומה, מתפרצת בשאיפתה לחופש הבא מהדבקות בה'.
קג 	האלילות, המחקה את היהדות, מביאה מורך וחנופה, והיהדות האמיתית מביאה גבורה וחופש.
קד 	עוד יאזינו כל כופרי תבל לקריאתה הפנימית של נשמת האומה, וישובו מתחתיות ארץ.
קה 	בגאולת ישראל יכירו כולם בחיות האלוהית שבהם.
קו 	זיכוך המחשבה מדמיונות כוזבים מגביר את דבקות הלב.
קז 	אמונה בלא תורה והשכלה מביאה לציורי שקר וכפירה, ועל חרבות הכפירה תיבנה האמונה.
קח 	העולם המעשי מגלם בתוכו המוני מחשבות ואידיאלים הנפגמים בהיפגמו.
קט 	העולם התפתח והזדקק, ותפקיד המסורת והדת לתקן את הצדדים הפראיים שנותרו בו, ולא לכבוש את הטוב ה"אנרכי" שבו.
קי 	העיסוק בדיני ממונות מבסס את טהרת השכל והלב ומסיר את הספקנות.
קיא 	העיון באלוהות אינו לשם תכלית מעשית, שכן חיות הנשמה תלויה בה, והמוכשרים בה מתקנים על-ידה את כל דרכי החיים.
קיב 	העיון במעשה ה' ובירור הליכות החיים, מכשירים את הופעת האור האלוהי ועונג השלמות שינבעו מכליותיו.
קיג 	הגילויים הנשמתיים, ככל שהם מתעלים הם מתרחקים מיכולת הביטוי, ואילמות זאת מכשירה דיבורים גדולים יותר.
קיד 	העריגה אל הטוב האלוהי המוחלט מתמלאת על-ידי ההתקשרות עם התעלות העולם אל הטוב, הגוברת על הריסת העולם החיצונית.
קטו 	באהבת עצמו מתקשר האדם אל הטוב שבו, ומזכך גם את ההוויה שסביבו, ועל-ידי כך מיתקן גם הרע שבו שאינו תחת בחירתו.
קטז 	התפתחות העולם עלולה לגרום לגאווה במבט לאחור, אך במבט לעתיד, המקושר לעבר שקודם החטא, היא מרוממת את האדם.
קיז 	הזמן חידש הכרות כאלה, שמתוך ההרגל נראות כסותרות לישנות, אך ניתן להבחין ולתת לכל אחד את מקומו.
קיח 	השינויים העיקריים בדורנו הם בתחומי החברה, הקוסמולוגיה, והתפתחות העולם, והשלילה שבהם תסור בהעמקה רוחנית.
קיט 	יחידי הסגולה בכל הדורות ידעו לראות את השיווי, למרות שינויי הדעות וסדרי החיים.
קכ 	בזמן החדש, שהתפתחה התודעה החברתית, אסור להצטמצם בחוג מסוים, אך צריך להיזהר ללקט רק את הטוב שבכולם.
קכא 	התחדשות המדע הקוסמולוגי (אסטרונומיה) תחדש מחשבות על העולם, שיישאר בהם כל הטוב שהיה בחשיבה הישנה.
קכב 	המדע על התפתחות העולם (אבולוציה), מכשיר את המון העם להכרה הרזית של התפתחות העולם.
קכג 	המחשבות החדשות מחייבות את אנשי האמונה לרוממה ולהשיבה לגדולתה.
קכד 	גדולי המדע והמוסר אינם יכולים לספק את עצמם בחיים טבעיים, והם צריכים להשקיע את עצמם באופן תמידי בחיי הקדושה.
קכה 	העולם הפנימי והחיצוני סותרים זה את זה למשתקעים באחד מהם, כדי להביא לאחדות כבירה.
קכו 	ידיעת והכרת הטוב מחוללים את הרצון, וגבורת הרצון מחוללת את היכולת.
קכז 	החטא נובע מיכולת פגומה הפוגעת ברצון ובדעת, והתשובה באה מהבינה אל הרצון, ומשם ליכולת.
קכח 	המוסר האנושי והמוסר הטבוע בהוויה קשורים זה בזה, ולכן גדולה השפעת האדם אפילו על השפל שבבריאה.
קכט 	הקנאה בשלמות הבורא היא מגורמי הכפירה, ואינה נרפאת אלא בהכרה שהעולם הנו חלק מהאלוהות.
קל 	דרך שניה להתגברות על הקנאה בה' היא הדבקות בו ובמידותיו החפשיות, המביאות להתכללותו בשלמות האלוהית.
קלא 	ההכרות העצמיות חייבות להתעטף בגוונים של הכרות חיצוניות, כדי שתעוררנה את הנפש והרצון, ולא תשארנה בידיעה חיצונית.
קלב 	הקדושה אינה נלחמת באדם ובאהבתו העצמית, אלא גורמת לאהבה העצמית להקרין על הכל, וזהו יתרונה על המוסר האנושי.
קלג 	הקדושה זקוקה למוסר כפרוזדור לטרקלין כדי לשמרה בפרטים, אך היא משוחררת מכל דמגוגיה, ומגבירה את האהבה העצמית.
קלד 	רק בישראל, שתכונת הקדושה מונחת בגזעם הרוחני, יכול היחיד לבוא לטהרת המוסר וממנה להתרומם לקדושה.
קלה 	הנשמות של עולם התוהו נשברו מרוב השאיפה לגדלות מבלי יכולת קיבול, וזאת היא החוצפה של עקבתא דמשיחא.
קלו 	כשהנשמה מתגדלת, צריכים כל הקניינים הרוחניים הקטנים להתעלות עמה.
קלז 	לפני כל עליה יש מצב של העדר ונפילה הקודמים לה.
קלח 	צריך להיזהר כשמדלגים ממוסריות קטנה לעבודת אהבה כללית, שלא לאבד את שימת הלב אל הפרטים המעשיים.
קלט 	ההכרה המוסרית מכשירה את הרצון והיכולת המוסריים, וכשהיא קודמת להם, מתייסר האדם בייסורי אהבה, שתכליתם אור גמור.
קמ 	האינטליגנציה צריכה את בריאות ההמון, וההמון – את הכרת האינטליגנציה, והנבואה מחברת את שניהם.
קמא 	האדם מקושר ושואב אומץ רוחני מכל הבריאה, בהיותו מאוחד עם כל הדצח"מ.
קמב 	יחס הרגש והשכל כיחס הגוף והנשמה וכיחס הכמות והאיכות, והשכל הנצחי מחדש את הרגש ומחייהו ככלות כוחו.
קמג 	הכרת החיים בעמקם ובגדולתם מגדילה את הרצון, ובעילוי הרצון חוזרים ומתעלים החיים.
קמד 	בניית בית מקדש פרטי בלב כל יחיד על-ידי הצפייה לבניינו, נותנת כוח לכנסת ישראל יותר ממוסדות החול הלאומיים.
קמה 	ברגש – האמרה "אלוהים" מלאה תנובה, אך אסור לבלבל בין תפקיד הרגש לשכל, הדורש עיבוד והכנה.
קמו 	כשהחסידות באה מן ההגיון היא מתגלמת בטוב אנושי, ובבואה מהרגשת הקדושה היא מתגלמת במעשים התמוהים בחיצוניותם.
קמז 	היושר, חופש החיים, הוא הדבר העיקרי בהוויה, והוא השורש למוסר הטהור הגובר על חוקי ההכרח החיצוניים.
קמח 	כשהשאלות על הסתר הפנים שבעולם נשאלות ביתר תוקף, הן ממלאות את תביעתן.
קמט 	הצדיק סובל את עוון הדור ומכפר עליו בהשתתפו בצערו, ועל-ידי כך מתעלה העולם ומשתלמים חסרונותיו.
קנ 	האדם מרומם את ההוויה בהתרוממו ומשפילה בהישפלו, והכרת האחריות שבכך מצילה את האדם מן החטא.
קנא 	כשהמעוף הרעיוני מתגבר, אי-אפשר להכביד עליו בדייקנות מדודה, אלא צריך להסתפק במעשיות הכרחית מינימלית.
קנב 	שורש המחשבה שאינו מתלבש באותיות ורעיונות, מתלבש במחשבות המעשיות, המהוות כלים מדויקים לאורו.
קנג 	צריך להבחין בין עולם המדע החושני העוסק במעשה, לבין העולם הפילוסופי העוסק בחקר האלוהות והנפש.
קנד 	ההשכלה המעשית והחברתית גרמו לאנושות לפזר את כוחותיה החוצה, במקום להשקיעם בחיים הפנימיים.
קנה 	אמיתוֹת האמונה הנן נצחיות, וכל השינויים החלים באמונה במהלך הדורות הנם רק באמונות המוכרחות שסביבן.
קנו 	עם שהתחיל לעשות היסטוריה, מדרך הטבע יסיים מלאכתו, ודיבורנו ייגאל מגלותו ונוכל להבהיר את דרכנו.
קנז 	הזוהר האידיאלי וההדרכה המעשית הולכים בד בבד, ובהחלש אחד מהם יירמס השני.
קנח 	האידיאלים מתפשטים בכל ענפי החיים, ומכך נובעת התפשטות התורה בכל סדרי החיים.
קנט 	ככל שתגדל ההכרה, יתקשר העולם המעשי במקורותיו הרוחניים, ויגבר העומק האיכותי על השטחיות המתנגדת לדייקנות המעשית.
קס 	האמונות המוכרחות הן התלבשות והצטיירות של הנקודה הפנימית של האמונה, והן נזקקות זו לזו ככלי ואור.
קסא 	צריכים לגלות את פעולתן של המצוות ושל העבירות, כגון – תפילין ומאכלות אסורות.
קסב 	אמונת ישראל באה מתוך הציור הפנימי שלהם במוסר, ובתורה ובמצוות המיוחדים להם.
קסג 	אהבת כל אחד מישראל, השמחה בשמחתו והצער בצערו, הם הצינור לאהבת הכל ולאהבת ה'.
קסד 	אהבת ה' אינה יכולה להתמלא בכלי ההוויה, ורק ניצוצות שנשארו אפשר לקלוט.
קסה 	האמונה היא שירת החיים, החודרת לפנימיות הנפש יותר מהפרוזה של חיי החול.
קסו 	נפש האדם והעולם ערוכים זה כנגד זה וכלולים זה בזה, ומכאן באה השפעתם ההדדית והיכולת להתבונן וללמוד מזה על זה.
קסז 	הכפירה והדעות הזרות הן ניצוצות של שאיפת טוב החבויות בקליפות גסות, וצריך לבררן.
קסח 	התבוננות בטוב ה' שבמציאות, ובאור ה' שבהוויה, מעוררת את כמיהת האדם אליהם.
קסט 	כמו בעולם כך באדם, ככל שמשיבים את כוחות הנפש למקורם – הם מיטהרים ומתחזקים.
קע 	המצוות בונות את נשמת היחיד והכלל, על-ידי קישורן את האדם לשירת האלוהות שבהן.
קעא 	בעל העין הפקוחה, מקשר את פנימיות חייו לכל ההוויה בכל מעשה שעושה ובכל אכילה שאוכל, ומעלה אותה עמו.
קעב 	האדם כולל כוחות תוהו ותיקון, וביכולתו להיות מואר ולהאיר, או מוחשך ולהחשיך.
קעג 	התפילה מקשרת את רצון האדם עם התיקון והבניין, כדי שלא יימשך אחר כוחות התוהו שבו ושבעולם.
קעד 	השפע שמשפיע האדם על העולם, ושמשפיעים העליונים על התחתונים, בא ממילוי ושביעה עצמית.
קעה 	שורש המוסר של הטוב והרע, נעוץ באידיאל השכלי של האמת והשקר הנעלה ממנו, ופריצת המוסר נובעת מטשטוש הפער ביניהם.
קעו 	פיתוח השפה והספרות מאפשר את גילוי הגיוני הנפש הכמוסים, והפיכתם לשפה ברורה לכל העמים.
קעז 	השכל התחתון, ההולך מלמטה למעלה, תופס את הדמיון כהשכלה בלתי-בשלה, אבל השכל העליון מכיר באחדותם האורגנית.
קעח 	היראה החיצונית מביאה לחולשה רוחנית, והכפירה באה להפיג את הארס שבה.
קעט 	ציורי הדמיון הילדותיים באלוהות באים משורש עבודה זרה, והכפירה מטהרת אותם.
קפ 	על-אף חשיבותם של לבושי הציורים אסור לזוז מהבלתי נתפס.
קפא 	"אם תרצה, בן אדם, הסתכל באור השכינה שבכל היקום…" ובאורות שבך, והעלה אותם לשרשם.
קפב 	נשמת ישראל טווה את חלומותיה בעת תחייתה, מזכרון פריחתה בעבר עם תקוותיה לעתיד.
קפג 	לפעמים הרעיון נאחז בעניינים כלליים ונוטש את הפרטיים, וצריך לשאוב אור גבוה הכולל גם את ענייני הפרט.
קפד 	מי שאינו נותן חופש לנפשו ואינו סובל נפילות, לא יבנה לעצמו בניין עצמי אמיתי.
קפה 	בהסתכלות כללית אין הבדל בין עליון לתחתון המשלימים זה את זה, ורק כשמפרטים מבחינים בהבדל.
קפו 	אושר האדם אינו בא ממדינה חברתית רגילה, אלא רק ממדינה המהווה יסוד להשראת שכינה.
קפז 	הנשמות הגדולות מצטערות על שאינן יכולות להאיר בשטף ישר על כל פעולותיהן, והן מאירות באור כהה של תולדה.
קפח 	הצער שבלימוד הגמרא בא מהגבלת הרוח בדברים מעשיים קצובים, והתיקון שבכך משמח את הלב.
קפט 	הצער שבלימוד גדל ככל שגובר הצימאון לרחבות, והוא פוסק לפי גודל ההכרה בערך תיקון העולם.
קצ 	השינויים החלים בעולם הנם שינויי סגנון, ואינם עצמיים.
קצא 	בילדות האנושות צריך להכניע את הרצון, ובבגרותהּ צריך לתת לו חופש, ובהִתבגרותהּ צריך לפתור בזהירות את הגבול שביניהם.
קצב 	בעלי הנגלה (המלך) ובעלי הנסתר (הנביא) שופטים את המציאות לפי תחום עולמם, וזוהי אספקלריה שאינה מאירה.
קצג 	בשעת שלום, הרגש יכול להנהיג לבדו את העולם בתמימותו, אך בשעת מלחמה זקוקים לעצה וגבורה הפוגמים בו.
קצד 	בפגימת הרצון נפגמת גם יכולת הכרת הטוב, ואף-על-פי-כן אל יניח את דרישת ההכרה, שכן סגולת החכמה לתקן את הרצון.
קצה 	פגמים מוסריים גורמים צער וחולשה כשנגשים להכרות רוחניות, וצריך להתגבר עליהם, שכן ההכרה משיבה את אומץ הלב.
קצו 	המעיינים הרוחניים האפלים, שאינם מעיינים בתוכיות הנשמה, גרועים מהמעיינים המעשיים.
קצז 	צריך להיזהר שלא ללמוד מחסרונות חברו, אף-על-פי שחברו מצליח.
קצח 	אף-על-פי שהנשמה שואפת לרוחניות נצחית המתעלה מהזמן, החברה והפרטים, מוכרחת היא לרדת אליהם כדי להעלותם.
קצט 	הפסק צריך להיות בין העולם האידיאלי למעשי, כדי שלא יאבד העולם את גבולותיו.
ר 	דמיונות הקדושה הם שיירים של הקדושה ואין לזלזל בהם, אך יש להיזהר מדמיונות שקר.
רא 	כשם שהעולם נע באופן תמידי, כך ההוויה שְׂמחה שִׂמחה עצמית, שאינה תלויה באושר חיצוני, כפי שמשלֶה האדם את עצמו.
רב 	יש בעולם הישן עומק שאינו קיים בעולם המדע החדש, ואסור לעזוב אותו.
רג 	הנשמות הגדולות מרגישות שייכות לכל המציאות, ועל-ידי כך מתעלה קישורן לעצמן, לעמן ולמשפחתן.
רד 	הכוח הנפשי עם נטייתו הטבעית התמימה, מודרך על-ידי הכוח הכללי והמגמתי שבהוויה.
רה 	רעיית יעקב את צאנו, באופן חזיוני, הנה הטבעת תכונותיו של הרועה הגדול בנשמות ישראל.
רו 	לפעמים השירה האלוהית שבנשמת הצדיקים מפריעה להם להתעסק בעניינים מעשיים, עד שימשיכו את נועם השירה עליהם.
רז 	כמו בכימיה כך בקדושה – ניתן ליצור יצירה חדשה מיסודות שונים בקודש.
רח 	סדר התיקון הוא – גוף, דמיון, רגש, שכל, הקשבה להתנוצצות רוח הקודש.
רט 	אותו הסדר נכון גם לגבי תהליך תיקון האומה בתקופות השונות.
רי 	הצדיקים העליונים כוללים את כל הטוב והעונג ואת כל הרע והסבל שבעולם, ועל-ידי כך הם מהפכים אותו לטוב.
ריא 	כשם שכל חכמה עומדת בפני עצמה, כך גם חכמת האלוהות יש לה עמידה עצמאית, אלא שהחכמות מעטרות אותה.
ריב 	יש צדיקים שדבקותם בה' מעכבת אותם מלהתעסק בעניינים מעשיים (בחינת קרֵח), וישנם הגדולים מהם (בחינת נזיר המגדל שער).
ריג 	אין לזלזל בערך הדמיון לעומת ערך השכל, שכן שניהם רק צל המהות העליונה, והדמיון הטהור מהדר את האמונה השכלית.
ריד 	צריך לבאר איך פרטי המצוות נובעים מדעות ורגשות שביסוד נפש האומה ומשפיעים עליהם.
רטו 	בזמן הזה צריך להסביר את ענייני התורה והאמונה בדרך שכל.
רטז 	לנצח את הרע אפשר רק על-ידי הנהגתו בדרך הקודש.
ריז 	הנשמות השלמות יונקות את אושרן וחסנן מעצמן, והחסרות צריכות לקליטה מבחוץ ולדבקות בצדיק העליון.
ריח 	כשהריאליות מנסה לתפוס את מקום האמונה, היא מתמלאת בחושך ואינה יכולה להימשך אחרי אידיאלים מוסריים.
ריט 	האמונה אינה שכל או רגש, אלא גילוי טבעיות הנשמה ושורש הנבואה, והיא נזקקת לשכל ולרגש רק בעת החלש אורה.
רכ 	עצמות האמונה היא למעלה משכל ורגש, והתפילה והיראה והאהבה הם גילוייה.
רכא 	האמונה והאהבה מחוברות תמיד זו עם זו, ומשפיעות זו על זו.
רכב 	האדם מוכשר לאמונה ואהבה יותר מלשאר הכוחות הרוחניים שבעולם, וזהו אות לכך שבהן מונחים יסודות מהותו.
רכג 	כל מעשי היחיד והכלל וכל גלגולי הסיבות וחיי התרבות, באים כדי להשלים את האמונה והאהבה.
רכד 	האמונה והאהבה הן שורש כל הכוחות הרוחניים שבעולם, ובהיפגמן נפגם הכל.
רכה 	התרבות הזמנית מבוססת על הכפירה והשנאה, ותיקונה באמונה ואהבה.
רכו 	התורה היא האהבה והמצוות הם האמונה, ועליהן צריכה להיות מבוססת התרבות.
רכז 	הדבקות בצדיק משכללת את האמונה והאהבה, וצריך לאחדן עם סגולת רוח הקודש של ארץ ישראל.
רכח 	חסרי האמונה והאהבה חייהם אינם חיים, ואינם ראויים לשום דבקות, אפילו חברתית, וצריך להחיותם בהרעפת אמונה ואהבה.
רכט 	תחיית האומה בארצה תבוא רק על-ידי תחיית התורה והמצוות, האמונה והאהבה, מתוך עונג ובריאות.
רל 	כשבאים להסתכל בעניינים האלוהיים נתקפים בחרדה המכהה את השכל, ורק על-ידי ישוב הדעת מתבררות המחשבות.
רלא 	אדם צריך להאמין בעצמו כשם שצריך לאהוב את עצמו, ויראה נפרזת מאבדת את טובו של האדם.
רלב 	אין להתעכב מלהתעלות ברוח ובשכל ובגלל פגמי המידות, אדרבה, אי-אפשר לתקן את המידות בלא תיקון העולם השכלי.
רלג 	הרוח העמוקה נוטה לקיצוניות, והיצירה האלוהית מעמידתה על המשקל.
רלד 	ביושר הדעת ובמידות הטובות יש אמונה ודבקות יותר מאשר באמונה דיבורית, ציורית ורגשנית.
רלה 	השאיפה לשלמות האלוהית אינה מסתפקת בשלמות אנושית חברתית, אלא בהשלמת הנשמה במקורה.
רלו 	צריך לאחד את האמונה, השמחה והאהבה, עם העמקה ברזי תורה, ובסידור הדברים במדעיות.
רלז 	החקירה החפשית יכולה לרומם את האמונה רק אחרי שזו נקלטה בלב האדם, וכשבאה קודם לכן, מתהפכת החקירה לכפירה.
רלח 	תיקון הנפש הבהמית שבאדם אינו בשבירה, אלא בהגברת אור הנשמה.
רלט 	המעשה מבסס את האמונה, וכל אמונה שאינה יכולה להתיישם בהמון הנה פגומה מעיקרה.
רמ 	כשעוסקים בתשובה צריך להפריד בין הטוב לרע כדי שלא להילחם בטוב, וכדי שלא לאבד את הטוב הגנוז ברע.
רמא 	נשמת ישראל היא הצדק המוחלט ופגמי היחיד מנתקים אותו ממנה, ובתשובתו הוא מתקשר אליה.
רמב 	ראש הפסגה של נשמת האומה הוא יעודה העצמי לתיקון ההוויה.
רמג 	הרשעים, בעלי הפרינציפים, נשמתם מעולם התוהו, ותפקידם לאמץ ולחזק את הצדיקים אשר יתקנו בכוח זה את העולם.
רמד 	שבירת הכלים של עולם התוהו מוכרחת וכדאית, כדי שייבנו כלים משוכללים בעלי יכולת קיבול בלתי-גבולית.
רמה 	האפיקורסים קרויים קוצצי נטיעות, מפני שהם מנתקים את ענפי המחשבה, הדיבור והמעשה, משורשם העליון וממקור חייהם.
רמו 	תגליות המדע על אינסופיות היקום והקפת הארץ את השמש, מגדילות את השירה ואת האחריות של האדם כחלק מההוויה הגדולה.
רמז 	בחינוך הפרט והכלל צריך לשים לב לאחדות בין השכל, הרגש, הדמיון והמעשה, שלא יסתרו זה את זה.
רמח 	הצדיקים הפנימיים עושים לעיקר את גדלות הנפש ועוז המחשבה, ומעשיהם באים בשטף מאליהם, מתוך שביעת העונג.
רמט 	הצדיקים אינם נופלים ממדרגתם לנוכח פגמי מעשיהם, אלא אדרבה, מגדילים את אור הנשמה.
רנ 	בלי דקדוק מעשי עלולה הגדולה הנשמתית להפוך לרועץ ולפרוץ את כל הגבולות.
רנא 	ככל שיחזק היחיד בגופו ורוחו, כן יחזק הכלל כולו, וכפי גדולתו הרוחנית – כן יתעלה הכלל יותר בחיזוקו החמרי.
רנב 	מצד העצמות לא שייך שום שבח, אך אותה מניעת שבח, מצד האמת, גדולה היא מן השבח.
רנג 	אף שסתרי תורה אינם מתגלים להמון, על-ידי לימוד היחידים מתפשטת סגולתם הרוחנית על הכל.
רנד 	אומץ החיים מוכרח לציבור וליחיד, אך צריך לבררו מסיגיו.
רנה 	כשהנשמה דבקה בצרור החיים, מתיישרות כל המידות מאליהן דרך צינורות התורה, המצוות והמוסר.
רנו 	הצער על פגמי הנשמה שחשים בשעת התשובה, על-אף שמערער את ההרגשה הפנימית, בסופו של דבר הוא מועיל.
רנז 	התורה והמצוות מבררות את נועם הדבקות מדמיונות שקר.
רנח 	ככל שהאדם גדול ודבקותו גדולה, גדֵלה המלחמה שלו עם סיגי היצר הרע שבדבקותו.
רנט 	הקריאה בשם ה' שואפת לאחד את כל ההפכים שבמציאות.
רס 	היראה אין לה מעצמה כלום, והיא יכולה להשפיל את האדם בריקניותה, או להיות כלי לכל התוכן הטוב שיוצקים לתוכה.
רסא 	כשאי-אפשר לדבר על העצמות בעניינים מהותיים, מדברים על חיצוניותם, כמו חכמת המספר, ובכך נכנסים לעצמיות העניינים.
רסב 	נפילת העולם באה מתרבות של הכרה חיצונית, וגאולתו תהיה ברוממות ההכרות הפנימיות, שעל-ידי העיסוק ברזי תורה.
רסג 	טהרת הגוף נדרשת כדי לזכך את הדמיון, ולהתאימו להרגשות והדעות של כנסת ישראל.
רסד 	המעשים הופכים לדמיונות, להרגשות ולהשכלות, על-ידי עיכול רוחני.
רסה 	ההדרכה של תום ויושר זהו עניין עולם התיקון, וההתפרצויות לטוב או לרע באות מעולם התוהו.
רסו 	רוב האנשים חיים ברוחניות דמיונית עם ניצוצות שכליים, ואילו היחידים מצליחים לחיות רוחניות שכלית המתחשבת עם הדמיון.
רסז 	יראת שמים בלי אורה של תורה, מביאה ליראת המחשבה.
רסח 	לא על המחשבה לבדה יחיה האדם, כי אם על המהות הנשמתית שלו.
רסט 	הבנת המהות של יראת השמים הכללית, קודמת להבנת מהותה של יראת השמים הישראלית.
רע 	צריך לברר את המוסר המופשט, והמוסר הבא מיראת שמים, ואת היחסים ביניהם.
רעא 	צריך לאחד ולאזן את השכל עם הרגש.
רעב 	ראשית התנוצצות המחשבה הסתומה גדולה מלאחר התלבשותה במילים והסברות, וחכמי הלב רואים אותה בראשיתה.
רעג 	כשם שאי-אפשר לתת הגדרה באלוהות, כך אי-אפשר להגדיר את היהדות.
רעד 	צריך להיזהר שלא תתגבר היראה הטבעית יותר מטבעה, ותהפוך ליראה הרסנית.
רעה 	הוכחות השכל שבאמונה כוללות בתוכן צד של דמיון, הפועל גם כשכוח השכל מתבטל.
רעו 	כדי לפתח את הספרות צריך להכיר בכל פרח ציורי ושכלי כגילוי נשמה, בין בציורי עצמו ובין בציורים הנקלטים מספרים אחרים.
רעז 	אף-על-פי שהתורה והמצוות מזככות את המידות, צריך לתקנן בייחוד.
רעח 	לעולם אין רשות לתיבה האמורה או הנכתבת, לסתום את הדרך בפני השכל הישר.
רעט 	חטא הלבנה הוא הרצון של הרגש לשלוט כשכל, והתיקון הוא מיזוג של השכל עם הרגש במידה ובמשקל.
רפ 	כנסת ישראל נקראת קיר, כלומר – העמידה המוחשית של כל הרעיונות האלוהיים שבעולם.
רפא 	תפקיד הדת והמוסר להילחם עם הפראיות שבאדם, ולהתחבר אל החופש שבצד המואר שבו.
רפב 	התפילה פועלת במישור המיסטי הפשוט (שינוי ההוויה), ובמישור הרציונאלי (שינוי האדם) המצריך זיכוך מחשבתי.
רפג 	הצער שמרגישים בזמן העיסוק ברוחניות בא מעניות מוסרית, וצריך להילחם בו.
רפד 	הרגש כלול בשכל כמדרגה תחתונה, אך בצאתו אל הפועל הוא קובע לעצמו תחום עצמאי, כיחס שם הוויה ושם אדנות.
רפה 	התפילה, המצוות והמוסר, מופנים לתיקון הרגש ולא לשכל, אלא שהרגש כלול בתחתית השכל.
רפו 	כל ההכרות החלקיות המעורבות מטוב ורע, אמת ושקר, קודש וחול, טומאה וטהרה – תוכרנה בעתיד כטוב מושלם.
רפז 	כשם שהשינוי מקור לחום מזיק לגוף, כך הרעייה בשדות זרים מזיקה לנשמה הישראלית.
רפח 	התשובה קדמה לעולם, והיא מחזירה את הסתעפויות המעשה שהתעוותו לשורשן.
רפט 	הקדושה מאירה את אור המוסר העליון גם בטבע האדם והעולם, אשר שאיפתו הטבעית היא מחזוריות של הרס ובניה.
רצ 	שורש היצירה העולמית – ביצירה העליונה שהשתפלה עד הקישור לארץ, ובפנייתה למעלה היא מתחברת עם המאור העליון.
רצא 	אור החסד גורם לחכמה שלא יהיה די לה בעצמיותה, אלא תופיע כלפי חוץ ותתפשט כנהר.
רצב 	הנשמה נבנית על-ידי לימוד, עיון, והרגלת הרגש על-ידי חזרה ושינון, ומכך צומחות תכונות אופייה.
רצג 	בעולם הצומח והחי יש חוסן ופראות בגלל חוסר הבחירה שלהם, והאדם, בעל התודעה, צריך לעלות בקודש ולמשול בטבעיות.
רצד 	ההנחה האפלטונית שהעולם הוא זיכרון לעולם עליון, קרובה לדרך האמונה.
רצה 	שום פחד לא יעצור את רוחב הנשמה, אפילו פחד המתלבש בלבוש יראת שמים.
רצו 	כוח היצירה שבישראל זהו תורה שבעל-פה, המקבלת את אורה מהארת התורה-שבכתב, שהיא היצירה האצילית העליונה והמקורית.
רצז 	האידיאליסטים הרוצים לתקן את העולם למעלה מערכו, נשמתם מעולם התוהו, ורק המעולים שבהם יודעים לבנות את העולם.
רצח 	האופי הישראלי נוטה לדילוג יותר מאשר להתפתחות איטית, ומכל-מקום חפצם בכוח הגלגלי.
רצט 	כשרוצים לקדש את כל הכוחות בבת אחת, קשה לעמוד ולצעוד, והעיקר הוא עליית ההכרה והתיקון בשלבים.
ש 	הצדיקים מעלים ומחדשים את כל העולם בתשובתם, וכל המרגיש את מרירות התשובה ינחם עצמו בהיותו בכלל הצדיקים.
שא 	הלומד לשמה, פרטי התורה יונקים אצלו מכלליה.
שב 	במהלך היצירה ניתק העולם ממקומו ונעשה עצמאי, שפל ומהרס, כדי להכין כלי לטוב, ולהעלותו למקורו.
שג 	האומות יכולות להיות עדיפות על ישראל בתכונות מסוימות, אך ישראל מקבצים את סגולת העמים כולם בצורה אידיאלית.
שד 	מחשבות זרות באות בגלל ספק ביכולת התפילה לשנות את רצון ה', והוא מתיישב בהסמכתהּ על הרגש, או בהתקַימותהּ בגזירת ה'.
שה 	חסרון הרצון לטוב בא מפגמי העוונות, וביחוד בין אדם לחברו.
שו 	ישנם צדיקים הדבקים רק ברגשי לבבם, וישנם הקולטים מכל העולם, וישנם הכוללים את שתי התכונות.
שז 	ישנם צדיקים שאינם מוציאים את כוחותיהם לפועל, אלא אם-כן תלמידיהם יהיו צדיקי עולם.
שח 	בזמן שהצדיק מוצא בעצמו פגמים וכשלונות, צריך להשיב לעצמו את האמונה בניצוץ האלוהי שבו.
שט 	חובה על הצדיקים להתעסק בלימודים ושירות המגבירים את העונג, המרבה את האהבה ודוחה את הרשעה.
שי 	בעלי הנסתר צמאים לאור רוחני נצחי, ואינם יכולים להסתפק באור הנגלה התלוי בזמן ובמקום.
שיא 	כשאורות הדעת היו מצומצמים, היה ניתן להסתפק בחיי רוח מעשיים, וכשנתרבו כלי הדעת, צריכים לאור גדול יותר.
שיב 	השמחה מתגברת על-ידי ביטול העצמיות, שהנה חסרון מלהיות כלול בשלמות העליונה, וזהו עניינם של ישראל.
שיג 	העצבות נובעת מהשפעת המדות והמעשים הרעים על הנשמה, והתשובה פותחת צינורות של שמחה.
שיד 	הרעיונות הכלליים צריכים להתרכב ברעיונות העצמיים של ישראל, וזהו יחוד קוב"ה ושכינתיה.
שטו 	המחשבה העליונה מתפלגת לפלגים, אך לפעמים יש צורך לאחוז דווקא בשורש הרחב.
שטז 	החטא פוגם ביכולת ההשגה, אך אין להתייאש מעליית הרצון, אף שלא תיקן את פגמיו, אלא יצפה לחסד ה'.
שיז 	הכפירה פוגמת רק בגוף האמונה, אבל באידיאל האמוני, אמונת העתיד, אי אפשר לפגום.
שיח 	יש להתיירא מענווה פסולה המונעת מהאדם לקפוץ מדרגות, ולא לחשוש לגאווה הבאה מהכרת מדרגתו.
שיט 	הפחד ומורך הלב מונעים את האדם מלתקן את המידות המקולקלות שבנפשו ושבחברה.
שכ 	צריך לשתול את עצמו ומחשבותיו בכנסת ישראל ובמחשבותיה העצמיות, ומתוך עלייתה יתעלה גם במעלות האנושיות הכלליות.
שכא 	כל הזעזועים הפוקדים את העולם, בעמקם, הנם גלים של תשובה עולמית.
שכב 	השעבוד לה' הנו הכלי להתאמת רצון האדם לרצון ה', כשם שארון הברית היה כלי ללוחות.
שכג 	אורם של ישראל המשתנה מתקופה לתקופה ובכל עם ועם, יאיר בעתיד כאחד.
שכד 	בתכנים וברצונות האלוהיים ההסתעפויות הן דרגאיות, אך אינן מפורדות זו מזו, ורק בחיים המעשיים קיים פירוד.
שכה 	נסירת הדבקות בין ישראל לה' באה כדי לאפשר דבקות מתוך הכרה ובחירה.
שכו 	על הצדיק מוטלת האחריות לתקן את הנשמות המסתעפות משורש נשמתו, ובייחוד בדור עקבתא דמשיחא.
שכז 	הכפירה היא פגם באנושיות ובמוסריות האדם, ולכן היא מיתקנת והולכת בפנימיותה עם התפתחות האנושות.
שכח 	האמונה בבריאת העולם ובהישארות הנפש היא דבר טבעי, והכפירה בהם היא פתיות.
שכט 	הקדושה היא הגברת הרצון האלוהי על האנושי על-ידי העלאתו, ובמידתה העליונה נמצאת שמירת הברית.
של 	נטייתה של הנשמה לאחדות גורמת לראות את הקודש והחול כלוחמים זה בזה, וכשתתעלה תוכל להכיל את שניהם כאחד.
שלא 	המחשבה הבהירה משווה את הגלוי והחבוי, את הטבעי והעל-טבעי, ואף-על-פי-כן יש פער בין החול והקודש.
שלב 	הצדיקים העליונים רשאים להפסיק מלימודם ההלכתי ולעסוק רק בסתרי תורה ובדבקות בה'.
שלג 	כשהשכל מקדים את הכרות האמונה הקדומות לו הוא נעשה חולני, וכשהוא בא אחריהן הוא מאיר אותן.
שלד 	עיקר האמונה הוא ההכרה בגדולת שלמות אין-סוף, וההכרות הליבִּיוֹת והשכליות הנן רק הסברות ודרכים להגיע אליה.
שלה 	רק שאיפות הקדושה והאמונה הן נצחיות.
שלו 	עיסוק בנסתרות בלב טוב ונאמן מביא ברכה, גם כשבא בלא הבנה.
שלז 	הקישור הכללי של האדם עם העולם גורם לעולם להיפגם מחטאי האדם.
שלח 	העוונות חוצצים בעד האור האלוהי, והתשובה המעשית משברת אותם, והבא להיטהר מסייעים לו.
שלט 	החטא בעצמו הוא היגון, והצער שבתשובה הוא הרגשת הנשמה את עצם החטא, וזיכוכה ממנו.
שמ 	הצער שבתשובה הוא נושא לשירת יגון ולציור טראגי.
שמא 	תלמידי חכמים העוסקים ברזי תורה מעוכבים על-ידי מלאכי השרת, והקב"ה בעצמו עוזרם.
שמב 	בכל מקום נמצא צד של בחירה וצד של טבע (הכרח), כעין פנים ואחור.
שמג 	בכל הופעה רוחנית קיים צד חיוב והתפשטות וצד שלילה והסתגרות, וככל שהיא מזדככת גובר החיוב על השלילה.
שמד 	התפילה היא הבעת הגיוני לב חבויים המתעוררים בהתרוממות החיים, ורוח הקודש היא והבעת הגיוני מעלה נסתרים וגילויָים.
שמה 	המידות הרעות מקצרות את הדעת, וקוצר הדעת מעכיר את המידות.
שמו 	הקדושה מביאה לאהבה, חסד וסבלנות, ושכחת ה' – לקפדנות, שנאה ודין.
שמז 	האמונה צריכה להתחבר עם החכמה על-ידי המוכשרים לכך, והרפיון מלחברם ממלא את הנשמה בצער.
שמח 	צריך להתאמץ למלא את צמאון הדעת בטהרה.
שמט 	צמאון הנשמה לשלמותה מתמלא מכל הארה רוחנית, והצימאון הישראלי אינו מתמלא אלא על-ידי התורה.
שנ 	ייסורי הנשמה מחסרון השלמתה בתורה ובמעשים הם ייסורי הגיהנם, הנובעים מהסתר הפנים של הקב"ה באותם המקומות החסרים.
שנא 	אין לזלזל במחשבות התמימות והילדותיות, שכן הן מאירות יותר מהחכמות הנדמות כנשגבות.
שנב 	אצל חוקרים אחדים נתגלתה קליפת תנין עיוור, וצריך להכירה כדי לנצחה.
שנג 	הצדיקים מקושרים לעולם התשובה באופן תדיר, ואינם יוצאים מכלל צדיק אפילו לפני שתקנו בפועל את כל מעשיהם.
שנד 	הצדיק שואף באופן טבעי להתקשר לטוב ה', והחטא מקשה ומעיק עליו.
שנה 	החטא מעכב את יישוב הדעת הנדרש להכרת רזי עולם, והתשובה פותחת שערי בינה.
שנו 	תיקון פגם הברית הוא קידוש הרצון, עד שגם צד החולין שבו יתבטל לקדושה.
שנז 	יצר העריות ויצר הגזל, כשהם מתוקנים, הם משפיעים על דורות רבים, וכשהם מקולקלים – מקלקלים דורות רבים.
שנח 	היציאה מסדר הטבע החמרי והרוחני מביאה עצבות לעולם, ובתיקון הסדר הרוחני מתיישר גם הסדר חומרי.
שנט 	רואים אנו איך הנטייה לחמריות הגסה מעציבה ומחשיכה את העולם.
שס 	המוסר הטבעי, והיראה והאמונה הפשוטים, הם הבסיס לכל מעלות הרוח העליונות.
שסא 	ההכרה השכלית תופסת את המשל בלבד, והנמשל מתעכל בהבנה פנימית הדרגתית.
שסב 	הפרדת הידיעות המטושטשות מהמבוררות מביאה לפקפוק גם במבוררות, אך סופו של הלב להתיישב.
שסג 	שמחת הרמב"ם מהתארים השליליים נובעת מגדלותו, אבל שמחת ההמון באה רק מהתארים החיוביים – אחרי זיכוכם מהגבלתם.
שסד 	הרצון החפשי, המואר מהשכל העליון, הוא תמצית ההוויה, והוא נשמת אדם הראשון.
שסה 	החטא מביא לקטנות הרצון, ולהסתכל על האהבה שבה נתייחדו ישראל כחנופה.
שסו 	האדם הוא גרעין ומרכז העולם, ובהתעלותו מתעלה העולם כולו.
שסז 	כשמציירים את יחס הנשמה לגוף כתפוח הזקוק לעץ עד הבשלתו, מתבארת חידת החיים והמוות.
שסח 	יראה שאינה מזוקקת עושה את האדם עלוב כסמרטוט, ומביאתו לידי תאווה.
שסט 	מחשבות קטנות מכבידות על הדעת הדורשת טהרה, אך אין להימנע מלימודן עד שיגיע לשלמות, ובלבד שיכיר בקטנותו.
שע 	כל קציצה מוסרית במעשה או במחשבה, משבשת את ההרמוניה שבעולם, ומכך נגרמים ייסורי הנשמה, והתשובה מאחה את העולם.
שעא 	המוסר מעלה את יראת השמים למושג כללי, שהוא יסוד האהבה, וקריאת שם שמים עליו מעמיקה את התפרטותו בעולם.
שעב 	בלימוד תורה עושים חסד עם כנסת ישראל, על-ידי גילוי כוחות החיים של ישראל הגנוזים בתורה.
שעג 	מסך צריך להיות מבדיל בין העולם העליון לעולם הפרטים, כדי שלא יטושטשו הפרטים על-ידי האור העליון.
שעד 	הכרת המדע באדם כמרכז העולם, מציבה את חופש הרצון כמרכז ההוויה, ומאפשרת את איחודו עם הטוב המוחלט.
שעה 	לפעמים מתחילים מהדמיון אל השכל ומה שמעליו, ולפעמים מהשכל ומה שמעליו אל הדמיון, ולפעמים בשניהם כאחד.
שעו 	המצוות פועלות על הנפש ואינן רק סימבוליות, וקיומן המעשי הוא הכרחי כל עוד העולם אינו מתוקן לגמרי.
שעז 	אף שכלפי חוץ שולטת הכפירה, בפנים-הפנימיות הולך העולם ומתפתח על-ידי תביעתה הנסתרת לאמונה עליונה ומקורית.
שעח 	החטא פוגם ברצון, ומתוך כך גם בחכמה הבאה ממנו.
שעט 	אמונה ללא דעה והעמקה מביאה לשיממון בנשמה ולטמטום הלב.
שפ 	תורה ותפילה בקול ובדיבור מלא, מרימים את כוחות החיים ומתקנים את פגמי המידות.
שפא 	התורה והמצוות מקבצים בנפש רכוש של קדושה המחזק את אומץ הרוח.
שפב 	אהבת הכבוד מסמאת את עין האדם מלהסתכל באור ה'.
שפג 	קרבן העומר בא ממאכל בהמה, שכן הוא בא להעלות את הנפש הבהמית.
שפד 	הקרבת קרבן העומר ממאכל בהמה, מעלה בפועל, ולא רק באופן סימבולי, את הנפש הבהמית של האדם.
שפה 	המוסר הפנימי הומה בקרבו של האדם ומעוררו לתשובה, ודוחפו לקפיצת מדרגות העלולה לאבד את הרמוניית החיים.
שפו 	לפעמים צריך לקפוץ מדרגות, ובמדרגות שעדיין לא תיקן, מחוסר רצון, יעודד עצמו בכך שבחירתו אינה חפשית לגמרי.
שפז 	החטא ממעט את יכולת הקיבול של כלי הנפש בצימאונה לה' וגורם לשבירתם, והאמונה בחסד ה' מהפכת את צער הצימאון לנועם.
שפח 	תורה לשמה ממשיכה בכל עניין פרטי את תכלית התורה, ושלא לשמה – ממשיכה רק שכל מצומצם.
שפט 	לתלמידי חכמים קשה לפרוש מן התורה אפילו לענייני מצוות הקשורים בעולם הזה.
שצ 	התורה מביטה אל השורש, ולכן המצוות המעשיות הן עיקר בה, והנבואה מביאה אל ההסתעפויות המוסריות.
שצא 	דבקות אמיתית בה' לא תיתכן בלא לימוד רזי תורה.
שצב 	גם כשמר לו על מצבו הרוחני ורוב כשלונותיו, אל יתבטל מלימוד רזי תורה בשמחה.
שצג 	ציור האלוהות כמחוץ להוויה מעורר קנאה, וציורה כהוויה עצמה אינו מיישב את הדעת, והיא מתיישבת רק בדבקותו החפשית בה'.
שצד 	התסיסה הנגרמת מהסתירה שבין התעלות העולם והאדם בפנימיותם לירידתם החיצונית, בונה את הרוח, למרות הריסתה החיצונית.
שצה 	כשהצדיקים הגדולים מתייראים יותר מדי מן החול, הם נופלים, וכשהם מעלים אותו – הם מתעלים.
שצו 	עבודת הצדיקים היא להגדיל את הרצון, ובעילוי רצונם מתעלה העולם כולו.
שצז 	כשם שנבואת משה גדולה בכך שלא התבטל גופו, כך כל קדושה גדולה אינה מבטלת כוחות אנושיים.
שצח 	הכפירה ממרקת את האמונה מקטנותה.
שצט 	המוכשר בשכלו אינו יכול להזניח את הדעת ולהשריש את האמונה על הרגש והדמיון.
ת 	בעל הנשמה העליונה שואף להבין את שרשי וטעמי המצוות, ואינו מסתפק בעשייתן מתוך רצון ה' בלבד, וזהו הגורם לבדידותו.
תא 	ייסורי בעל הנשמה העליונה מהעיסוק בקטנות, אינם נרפאים אלא בהבנת הקשר שבין הפרטים לשרשיהם.
תב 	מקור השמחה הוא הביטחון והאמונה בטוב האלוהי, הגוברים על ייסורי העולם הזה.
תג 	הכפירה מעוותת את השכל מלהכיר את האמת הפשוטה, ונוטלת מן הרצון את העדינות והיושר.
תד 	הרבגוניות האחדותית שבפנימיות התורה, גדולה מזו המפורדת של האלילות והמיתולוגיה.
תה 	יראת העונש בצורתה האידיאלית, היא יראה מצער סלידת הנפש מן החטא, והיא אחוזה ביראת החטא.
תו 	האלילות המפורדת אינה יכולה להבחין בכיעור של החטא הפוגם בהרמוניה של העולם.
תז 	הכפירה משתוקקת לגבורה, אך זורעת חולשה בנתקה את האדם משרשו.
תח 	כשם שהפסיכולוגיה עוסקת בנפש, והמדע בגוף, ועצמות הנשמה מעליהם, כך מחולקת נפש הוויה לפנימיות, כלים, ואצילות.
תט 	החוצפה של עקבתא דמשיחא היא ניפוץ הכרת האלוהות, הבאה מהזרחה אלוהית חדשה שטרם התאזרחה.
תי 	ישנם צדיקים שהגיעו למדרגת מצוות בטלות לעתיד, ומקיימים הם אותן בשביל כל העולם.
תיא 	תפילין מביאים לידי דבקות המביאה לענווה.
תיב 	אדם גדול המכניס עצמו לפרטים יותר מדאי הרי הוא מתקטן, וצריך לשוב על כך מאהבה.
תיג 	רק על ידי הכנעת הרע שבו בפני ה', אפשר להגיע לגבורה וגדלות נפש.
תיד 	הייסורים מהמעשים והמידות הרעות וביטול התורה, הם אש המצרפת ומטהרת את הנשמה.
תטו 	היצר הרע מוכנע רק על ידי הפרטים של התורה והמוסר, והיצר הטוב מתחזק רק על-ידי ההופעות הכלליות.
תטז 	תורת משה והארת האמונה היונקות מהניסים ומזכרון העבר, הן הבל כלפי תורתו של משיח היונקת מהארת הנשמה שבהווה.
תיז 	אהבת הבריות של הצדיקים הנה תולדה של אהבת ה', שכן אהבתם מתמלאת רק באהבת ה'.
תיח 	תורה שבעל-פה היא הסתעפות רוחה של כנסת ישראל, ואהבת ישראל ממשיכה אהבתה.
תיט 	זכרון העבר ותקוות העתיד של האומה, משכללים את הנפש לאהבת המצוות התלויות בארץ ובמקדש.
תכ 	תורה שבעל-פה היא התפשטות פנימיות חיי האומה, ולפי גודל שקידתה מוטבע רישומה בעולם.
תכא 	האישה פטורה מלימוד תורה בגלל אופיה הקבוע, והאיש המתנודד צריך לקבוע עיתים לתורה, והצדיקים זקוקים לדבקות תדירית.
תכב 	הגלות באה לתקן פגמים שקיימים דווקא בישראל מתוך גדלותם.
תכג 	ההשגות הרוחניות באות בהופעה פתאומית, שאחריה באה תקופה ארוכה של הבחנת הפרטים.
תכד 	השכל מכיר תכנים מן הפנים החוצה, ומן החוץ פנימה, ומחיבורם של שני הכיוונים.
תכה 	הרחבת הדעת והעמקתה מגבירות את הרצון.
תכו 	חולשת הגוף מחלישה את הרצון, ובעיקבתא דמשיחא מתחזקת תביעת החמריות והגבורה.
תכז 	יש צדיקים שמניעותיהם באות כדי שלא יבטלו את מידת הדין הנצרכת לעולם.
תכח 	כשם שרק החכם מתפלא, שואל ומחכים, כך רק בעל היושר העצמי, מבחין בפגמי המוסר שבמחשבות ומתקנם.
תכט 	אדם צריך לראות עצמו כתכלית הבריאה, ולהשפיע חסד על כל העולם, כולל הרשעים שבו, על-ידי התעלותו הרוחנית.
תל 	מי שיש לו נטייה לרוחניות – הרי זהו מקצועו, וצריך לעסוק בכל מעשיו ועיוניו בקרבת אלוהים.
תלא 	לימוד ענייני המצוות המעורר את אהבתן העליונה, זוהי עבודת ההמשכה, והגברת אהבתן האנושית – זוהי עבודת העלאה.
תלב 	התפילה מכוונת לרגש המושרש מהאבות, והמצוות – לשכלול העולם.
תלג 	המקווה והמעיין הם כנגד הקבלה והנביעה העצמית.
תלד 	כל הנושאים שבהוויה ושברעיון הם חומר לרוח האדם, ועל-ידי התעלות גדולה הם בעצמם עולים במעלות הקודש.
תלה 	השקפת שופנהאוור על הרצון נכונה רק לגבי חלקו התחתון של הרצון האלוהי בעולם, אשר השתלשל מהרצון הכללי העליון.
תלו 	האמונה תלויה בחופש הנשמה התלוי בטהרתה מפגמיה.
תלז 	מחשבות שאסור למצותן מפני רעתן, הנן מזיקות אף בתחילתן.
תלח 	הרגשת הריחוק הנולדת מהחטא עלולה להרחיק יותר, ולכן צריך להקטין בעיני עצמו בעצמת נזק החטא.
תלט 	צריך להבין את ערכן המוסרי העמוק של המצוות, אף-על-פי שהן פועלות לטובה גם ללא הבנה.
תמ 	תורת הסוד מתארת את האמונה בצורה חיובית נסתרת המחייה את כל החיים, ואילו השלילה הפילוסופית מחייה רק את ההכרה.
תמא 	התנועות הרוחניות של השכל והרצון צריכות להיות מסודרות, והחינוך המעשי המסדר אותם הוא סוד התורה.
תמב 	בעלי הרעיון הפנימי גוללים את האור האחדותי המסתתר מאחורי ריבוי פירורי המחשבות שבעולם.
תמג 	טעם הבריאה הוא הוספת השתלמות לשלמות האין-סופית, ונפילת העולם באה מתוך גדלותו האין-סופית שלא יכלה להתממש.
תמד 	מדת הרחמים של שאול גדולה ממידת הדין של דוד, אך אינה יכולה לתקן עולם, וצריך לאחוז בחסדו של אברהם.
תמה 	התמדה עלולה להיות הרסנית, ואילו בטלה יכולה למלא את האדם בקדושת הדומיה.
תמו 	קדמות החומר נותנת מקום לרע, ואילו קדמות העולם על-ידי השתלשלות מהעילה הראשונה אינה הורסת את המוסר המוחלט.
תמז 	הנשמות הגדולות של עקבתא דמשיחא גדולות בפנימיותן מדורות קודמים, כיחס העקביים ללבושים.
תמח 	קיבוץ כוחות החיים לכוח אחד, הנעשה בעקבתא דמשיחא, גדול בגבורתו מכוח החיים של מלקטי המצוות הפרטיות.
תמט 	ההתפעלות מדברים קטנים מקצצת את הדעת, והשמחה האמיתית היא בקישור הפרטים לכללים ובהכרת ערך כל אחד ואחד מהם.
תנ 	הדמיון האנושי עולה כלפי מעלה, והעלייה השכלית ממשיכה דמיונות נשגבים כלפי מטה, ופגישתם ההרמונית מהווה עונג אצילי.
תנא 	את סיגי הרצון והדמיון צריך לזרוק, והשאר מתקדש.
תנב 	התורה מורידה את העולמות העליונים ותענוגיהם אל האדם, אך כדי שיוכל לקבלם הוא צריך להרגיש את שפלותו בלעדיהם.
תנג 	חוסר התורה הוא הגיהנם בעצמו.
תנד 	כשהאדם מתגדל, כל העולם גדל עמו.
תנה 	אהבת העולם הבא יכולה להחיות את חיי העולם הזה.
תנו 	שורש הנטייה המינית המתפתחת בימינו, נובע מהתגלות נועם העולם הבא בעולם הזה.
תנז 	המחשבות הגדולות מגדילות את המחשבות הקטנות המצויות אצל כל אדם.
תנח 	צריך להתרגל להסתכל בגבורה במבט של שלום פנימי, המאחד את כל הסתירות.
תנט 	גם הנפש הקדושה (חוץ מנפש יצחק אבינו) כוללת שתי רוחות, העולם הבא והעולם הזה, הלוחמות בשלום זו עם זו.
תס 	רצון העולם הכללי, המושפע ממעשי הצדיקים, יונק מהרצון העליון.
תסא 	צריך להילחם בקטנות המטשטשת את גדלות הנשמה.
תסב 	השבירה באה כדי שעל ידי התיקון יעלה הנברא למדרגת בורא.
תסג 	החכמים והצדיקים צריכים ללמוד מטבעיותם של התמימים והרשעים, וכן ישראל מאומות העולם.
תסד 	הקדושה העליונה מצטמצמת ומתלבשת בתורה ובמצוות מתוך ייסורים של אהבה, ועל-פי רוב היא זוכה לצאת מתוך מיצר זה.
תסה 	ברוח הקודש, לפי מידת טהרתה, מקשיבים איך כל תפילה וברכה, אפילו בלחש,  משמיעות קול רעש גדול.
תסו 	דחיית העולם האצילי לטובת המעשי, הנוהגת בימינו, הנה תיקון לאצילות המנותקת מן העשייה, והוא מתגבר על-ידי הכרתה בכך.
תסז 	הצדיק מתקן את חוסר אהבת העולם הזה שבו, על-ידי הדבקות בחיי השעה שבתפילה ובלימוד הנגלה שבתורה.
תסח 	אהבת העולם הזה, הבאה לצדיקים מתוך אהבת העולם הבא, גדולה מאהבת העולם החיצונית של האנושות.
תסט 	אסור שדעת ה' והשאיפות הרוחניות תבטלנה את הבסיס הטבעי של האדם והחברה.
תע 	כל מחשבה היא עולם מלא ומתפשטות ממנה צינורות רבים, ובכל מחשבה יש חזיון מיוחד הסותר ומשלים את חברו.
תעא 	לפעמים מצטמצמת הארת הנשמה מפני עלייתה לשרשה, ואז יש מקום להתבוננות בגוף ולתקנו.
תעב 	לימוד התורה בקדושה מצייר בנפש את נביעת התורה מקדושתה של כנסת ישראל.
תעג 	צריכים מידה קטנה של שנאה לרשעים, כדי לא להידבק ולהיפגם מהם.
תעד 	בטישת המחשבות שמלמעלה למטה (מההשערה אל תולדותיה), ושמלמטה למעלה (מהתולדות אל מקורן), מולידה אור חדש.
תעה 	מהירודים וקטני ההכרה הדבקים באמת הפנימית הנמוכה שלהם, תצמח הישועה.
תעו 	הכפירה מטהרת את הסחי שהתקבץ בתחתית האמונה.
תעז 	הסיגים שבמחשבה מכבים את אור הרעיון ומונעים את התרחבותו.
תעח 	עם כל רעיון של מציאות הנכנס לנפש ומחייה אותה, נולד רעיון איכות של מוות.
תעט 	המחשבה האלוהית מתפרנסת מכל הידיעות כולן.
תפ 	המחשבה העליונה אינה שוללת שום מחשבה בעולם, אלא מתקנת את כולן.
תפא 	פרטי המצוות ופלפולי ההלכות נובעים מרוח הקודש של היהדות, החותרת להשוות את החיים המעשיים עם האציליים.
תפב 	ריבוי הפרטים בתורה שבעל-פה נובע משקיעת הרוח האצילית, אך סופם שיהפכו לאור.
תפג 	ישנם אנשים המוכשרים לעבודה מעשית, וישנם המתרכזים באופן תמידי בעבודה רוחנית, ולכן הכהנים אינם נוחלים נחלה.
תפד 	כמו באיש פרטי כך גם בדור – המסיר אוזנו מתורה, גם תפילתו נפגמת.
תפה 	האבולוציה מתאימה ליסוד האופטימי שבתורת הקבלה, והאינסופיות בכוח של העולם מבהירה את האינסופיות בפועל של הבורא.
תפו 	הדרך להתגבר על יראת המוות היא ההתעמקות בקדושת החיים הנצחית, וזהו ייעודם של ישראל.
תפז 	מגמתנו היא לשחרר את האדם בגילוי כשרונותיו הפנימיים, על-ידי התאמת המטרות הנשגבות עם מטרות ביניים שהן כערכו.
תפח 	סדרי העולם החיצוניים מבססים את הפנימיות, וסופה לנצח.
תפט 	הגלות צמצמה, אך לא כילתה כלום מסגולת ישראל העתידה לפרוח.
תצ 	פסגת הגאולה היא גאולת הרצון וגילוי האלוהות שבו, וזוהי תכלית עבודתם של ישראל.
תצא 	כשם שהשוויון שבין האדם לבהמה בטל לגבי הפער שביניהם, כך השוויון שבין דת ישראל לדתי העמים בטל לגבי הפער שביניהן.
תצב 	אסור שהעומק והרום של היהדות יסתרו את המוסר הפשוט ואת שמחת החיים של היחיד והחברה.
תצג 	הדעה העליונה חובקת מעשים שהם דוגמאותיה, וכשהם נעשים היא מתעלה, וכשהם נעשים שלא לפיה, מתמלא העולם סתירות.
תצד 	מחשבה שאינה מוכלת בכלי המעשה בגלל רוממותה, עלולה להביא להריסות.
תצה 	המוסר שבמידות הוא צורך הפרט והחוק שבמעשים הוא צורך הכלל, ולכן החוק עליון מהמוסר, אך צריך הוא את עזרתו.
תצו 	החטא גרם לצורך ביניקת כשרונות מחוץ לתורה, וזוהי סיבת הגלות, ובתורתו של משיח כלולים כל הכשרונות כמו לפני החטא.
תצז 	תאוות המין כוללת בתוכה את יסודות כל נטיות הדמיון והרוח, וברית המילה מאחדת את כולם למטרה מוסרית אופטימית.
תצח 	כל הסתירות הן סובייקטיביות, ובראייה אובייקטיבית – אלו ואלו דברי אלוהים חיים.
תצט 	קלקול המוסר האנושי גורם לקלקול העולם וחורבנו (דור המבול), ועלייתו (עולת נח) גורמת לתיקון העולם (אות הברית).
תק 	המוכשר לאמונה שכלית ומסתפק באמונה רגשית, הרי זה רפיון ידים מן התורה.
תקא 	חיצוניות העולם מטשטשת את המחשבה, וקדושי עליון בוקעים אל המחשבה הפנימית של העולם ומאירים אותו.
תקב 	קביעות עונג אהבת ה' בנשמות ובהוויה, משפיע ברכה לכל העולם על-ידי ישראל, אשר נשמותיהם מתברכות בתפילת הצדיקים.
תקג 	כשם שהמעשה משתלשל מהנשמה, כך הוא משפיע עליה חזרה, לטובה ולרעה.
תקד 	האמונה השירית זקוקה לכלים של המצוות המעשיות, אף שהן מכבידות עליה, ולכן בעלי האמונה השירית סובלים אותם באהבה.
תקה 	כל המעשים, עם כל סיבוכיהם, סובבים סביב נקודת העונג והנועם של ה', ועמל גדולי הדעה הוא להתאימם אליה.
תקו 	צריך לעשות את כל המצוות בשמחה, מפני שהן מולידות אהבת ה' והתענגות בנעמו, והחטא מעכב את נועם הנשמה.
תקז 	הצדיקים ממשיכים עונג על כל הנשמות, וזהו מרכז חייהם.
תקח 	בנועם ואהבת ה' ממתיקים את הדינים, ומשרים ברכה בכנסת ישראל.
תקט 	חופש מחשבה מחודש, המנותק ממחשבות ישנות, ששורשן בחופש עליון המאוחד בכל ההוויה, הנו שעבוד.
תקי 	הצדיקות השכלית והרגשית גבוהות מהמעשית, ומולידות אותה, ואושר העולם תלוי בריבוי איכותן.
תקיא 	גדלותה של הצדיקות היא ביכולתה לראות את טוב העתיד כבר בהווה.
תקיב 	הספרות הבאה ממקור הקודש, תלקט ניצוצות קדושה מהספרות הנפולה.
תקיג 	שמחת השכל והרגש צריכה להתבאר בכל הדרכים, ושמחת המצוות מתבארת על-ידי הספרות, ועל-ידי כך מתגלים רזי עולם.
תקיד 	רצון האישה להשכיל על ידי לימוד, ורצון האיש להכיר הכל מתוכו, גורמים לקלקולים רבים.
תקטו 	לימוד לשם יוהרא וקנטור, ממלא את המחשבה בארס מוסרי, והבא מתוך הרגשת קדושה, אף שאינה מבוררת, סופו להתיישר.
תקטז 	תפילת האבות באה מתוך תחושת המשכת הרצון האלוהי בעולם, ותפילתנו הנה המשכת אותם קווי אורה.
תקיז 	השכל החילוני מלא דמיונות שקר, וההארה האלוהית מקרבת את נשמת האדם אל המציאות הטבעית והעל-טבעית.
תקיח 	אהבת ה' צריכה להיקבע בלב האדם כמציאות ממשית, שכל החשבונות של שכר ועונש יהיו טפלים לעומתה.
תקיט 	הרהורי התשובה מגלים את עומק הרצון וגבורת הנשמה, וכפי גודל התשובה כך גודל חירות הנשמה.
תקכ 	ראוי היה שיניקת הקדושה תתחיל בקישור עם נשמת האדם הכללית, כמידת הצדיקים, ובגלל החטא קודמת היניקה ממקור ישראל.
תקכא 	ישראל דבקים בחיי הכל, ומתוך כך מעלים את הכל.
תקכב 	כל הטוב שבעולם אחוז בנטיות המוסריות, ודווקא במוסר הנובע ממקור הקודש.
תקכג 	העונג שיונקים ישראל מהשבת (מהטוב המוחלט), והשמחה שמשפיעים ביום-טוב (מחפץ ההטבה), ממלאים את העולם באור.
תקכד 	כשאדם מדמה עצמו למלאכים בקדושתם ובגבורתם, יוכל להכיר בערכו העולה עליהם, בלי חשש הגזמה.
תקכה 	עושר הפרטים, כשהוא מתעלה, מכניס את האדם לטרקלין הכללים.
תקכו 	כשם שצריך להיבדל מהרשעים כדי להיטיב עמם, כך ישראל צריכים להיבדל מהאומות כדי להיטיב עמם, וזהו עניין הסוכה.
תקכז 	רק בישראל נשמת היחיד יונקת את חייה מנשמת הכלל, הניזונה מן המצוות.
תקכח 	השקפת העולם המיוחדת של ישראל הנעוצה בחידוש העולם, היא היוצרת את המצוות ואת הקניינים הלאומיים המיוחדים להם.
תקכט 	טהרת המעשים, ובייחוד הנוגעים לגוף, מזקקים את הדמיון, ויוצרים בסיס לטהרת השכל.
תקל 	דרכה של האמת להתגלות בבת אחת, והלימוד האיטי הנו מכשיר בלבד.
תקלא 	הארת הנשמה באורה הכללי (מידת הצדיקים וישראל), מאירה את העולם בפנימיותו, שהיא הטבה חשובה יותר מטוב חיצוני.
תקלב 	כשרוח הקודש מפעמת באדם, הוא מרגיש איך נשמת התורה מתפשטת בכל חלקיה ופרטיה.
תקלג 	התפילה באה לברר את רצון האדם מסיגי הבהמיות שבו.
תקלד 	ראשית ההוויה מלמעלה למטה, ובתשובתה היא נדחפת על-ידי כוח עליון הרודה בה לשוב למקורה.
תקלה 	הספקנות המדעית נכונה רק לגבי השקר שבעולם, ותפקידה להראות שאיננו קיים במציאות.
תקלו 	הרצון נפגם בגלל הסתר החכמה העליונה והפרדתם זה מזה, ולכן קודם החטא נולד האדם מהול.
תקלז 	צריך להתאזר בגבורה ולחבב את העולם המוחשי, למרות התשוקה לעליונים, כדי שלא תעיק התשוקה על הנשמה.
תקלח 	המוסר המוחלט, מאפיל בזוהרו על מדות המוסר הקטנות הנזקקות לעולם.
תקלט 	הסתכלות החכמה מביאה לקדושה, שכן שורש החכמה שרוי בתוכה כנקודה שבתוך העיגול.
תקמ 	המחשבות העליונות של הצדיקים משפיעות חיים לכל היקום.
תקמא 	העיסוק בענייני החיים, ואפילו הרוחניים, מצמצם את חופש המחשבה העליונה, אך דווקא בו מתגלים כוח ואור חיים.
תקמב 	המחשבה האלוהית מזקקת את האדם יותר מכל מוסר הבא מבחוץ. הצדיק מעלה עמו את כל העולם.
תקמג 	התגברות המחשבות האלוהיות, ובפרט על-ידי מחשבת הצדיקים, משפיעה טובה לכל העולם.
תקמד 	צריך להתאים את דרכי חייו לסדר האלוהי המוטבע בעולם, ועל-ידי כך יושפע ממנו.
תקמה 	יש דמיון שהוא צל של השכל, ויש דמיון המקבל הופעות הגבוהות מן השכל.
תקמו 	דמיון של חול אינו אלא צל בלבד, והשקיעה בו מביאה ייסורים וספקות, והרפואה לכך אינה בהחלשתו, אלא בעילויו.
תקמז 	העולם משתלשל בהדרגה מאצילות לשכל, לרגש, ולטבע, ובדרך עילויו הוא מתעלה בהדרגה חזרה למקורו.
תקמח 	עליית ההוויה הנה חזרה אל השורש שממנו ירדה, וכשם שעלייתה דרגאית, כך היתה גם ירידתה.
תקמט 	על-אף מוגבלות העולם והאדם, הוא יכול על-ידי תשוקת הנצחיות שבו להעלות את העולם ולקושרו לקדושה.
תקנ 	באדם ובעולם ישנה התעלות מתמדת, וישנה התעלות מתגברת, וגדולה מהם – התעלות מצטברת המכפילה את עצמה.
תקנא 	גמר המלאכה של ידיעת ה' הוא כשהיא מעמידה את כל החיים על פיה, אחרי עמל של לימוד.
תקנב 	הטוענים בעד הטבעיות והחופש צריכים לזכור, שגם לרוחניות יש טבע וחופש.
תקנג 	יש קדושה בונה, וקדושה מחרבת כדי לבנות בניין יותר נעלה.
תקנד 	התפילה מעלה את הרצון, וכל ההוויה מתעלה עמו, עד שאפילו חייבי גיהנם נחים בהתפשטות החסד שהתפילה משפיעה.
תקנה 	הצער הרוחני בא מחוסר התאמה של הרגש ונטיות הטבע, עם השכל ומה שמעליו, והנשמה דואגת להתאים ביניהם.
תקנו 	ההוויה ערוכה בסדר של השתוות בין עולמות עליונים ותחתונים, אך רק על-ידי הבחנה ביניהם יכולים להכיר בכך.
תקנז 	הסתכלות בהופעות רוחניות, מעדנת ומקדשת את הטבע הגופני והמעשי.
תקנח 	חסרון במוסר פוגם בהשגה ומטשטש את המושגים המופשטים, ולכן צריך להקדים תשובה לתורה.
תקנט 	לימוד פשטי התורה והאמונה הוא עניין נכבד, אף-על-פי שהוא בדרך קטנות לעומת חכמת הרזים, וצריך לשאוף לאחדם.
תקס 	הצדיק צריך להכיר את עצמו, ולא לבטל גאווה הבאה ממקור הקודש, אלא לצחצחה.
תקסא 	דקדוקי הדינים מתפצלים משרשיהם העליונים, וקלקול בהם סותם את צינורות השפע אליהם.
תקסב 	כשהחסד, הטוב והסליחה מתגברים באדם, אל יעכבם, שכן הם ממשיכים רוח הקודש בכל העולם.
תקסג 	כשהצדיק מתגבר על מידת הדין ואוחז במידת החסד, מגיע הוא לעומק העתיד, בו כל רע יומתק.
תקסד 	אהבת הבריות צריכה להתפרץ ממקורה האלוהי בתור תנועה נפשית, ולא בתור מצווה, ולהתגבר על השקפות תורניות מצומצמות.
תקסה 	צריך לצפות לתיקון גמור, עד שידמה האדם לקונו להיות בורא עולמות, והצדיקים משערים בחשק דבקותם קווים מגדולה זו.
תקסו 	צריך לצרף את יראת השמים מסיגיה על-ידי ההכרה שאין בה סיגים, כשכל חלק ממנה נמצא במקומו.
תקסז 	גדןלי הדעה מתייסרים, מפני שמוכרחים להשפיע מחשבותיהם, אך יראים שמא תַזֶקנה להמון מפני כליו הקטנים.
תקסח 	כוחם של ישראל הוא בגילוי אמונה ניסית, המעלה את הטבע מבהמיותו.
תקסט 	הכפירה היא סרחון שלפני ריקום בריה חדשה (כביצה המסריחה לפני ריקום האפרוח).
תקע 	כשם שהיחיד צריך ללמוד מכל אדם, כן הציבור צריך להתחבר לכל הטוב שבעולם.
תקעא 	יש מחשבות שתוצאותיהן סותרות זו את זו בהשפעותיהן על הרגש והרצון, ובגבורה רוחנית מתעלים לאחדותן העצמית.
תקעב 	גם האמונות המוכרחות, המתחלפות במהלך הדורות, הנן טבועות בטבע האדם, ועקירתן פוגעת באמונות האמיתיות.
תקעג 	קטנות דעת וגאווה גורמים לראות השקפות שונות כסותרות, ולא את הבניין שנעשה מאחדותן הפנימית.
תקעד 	מי שמוכשר ליראה וקדושה אמיתית, צריך להחזיק במידתו, ואסור לו להיות ככל האדם.
תקעה 	הצדיק העליון מאחד את כל ההפכים וכולו רק חסד, אך כדי שיוכל העולם ליהנות מצדקתו,  צריך הוא להלבישה בלבושי קטנות.
תקעו 	תאוות הצדיק היא הדבקות בה', וצערו הוא כשהוא טרוד בדברים אחרים.
תקעז 	ככל שהצדיק מתגבר בקדושתו, גדלה יכולתו לקרוא לתשובה גם את הרשעים היותר גמורים.
תקעח 	הבנת הגדולה האלוהית מאירה את נשמת הצדיק, וממלאת את ההוויה בכל דרגותיה באושר ועונג.
תקעט 	האמונה היא המגמה והמדע הוא הדרך, ויש צורך בשניהם.
תקפ 	המחשבה שהושגה כבר מגמת האמונה, גורמת לעיוות דרכיה, אך שורש הנשמה הקשור למגמת האמונה דוחף לשוב אליה.
תקפא 	הרצון מתעלה ומזדכך מסיגיו, אך יש בו עדיין סיגים, וצריך לתווך בין לוחמי החופש הבלתי-מבורר, ובין מגיני השעבוד הקדום.
תקפב 	שלילת ההגשמה היא פתח ודאִי לאמונה, התלויה בחכמה.
תקפג 	כדי לנצח את הכפירה צריכים תלמידי חכמים בעלי גוף ונפש בריאים, הבאים מפיתוח היצירה והאסתטיקה.
תקפד 	הרצון הטוב הקבוע בלב הצדיק מחולל נפלאות בעולם.
תקפה 	גם אם ישתעשע האדם בדמיונות קדושה, לא יגיע לחלק קטן מגדולת ה', ולכן אל יגביל את דמיונו.
תקפו 	האמונה צריכה להקיף גם את כוחות הדמיון וההזיה וכל כוחות הנפש, ולא להסתפק במדרגתה השכלית.
תקפז 	לכל בריה, עם ועולם, יש נשמה, השואפת להתעלות ולהתכלל בצרור החיים העליון, ומריבויים אנו למדים על גודל האור העליון.
תקפח 	האמונה מקיפה את כל הפרטים וכל הידיעות ומחיה את כל ההוויה, וממנה שואב הצדיק את אורו.
תקפט 	המצוות משפיעות חיים בנשמה, אשר ניכרים רק בחופש האמונה ולא במדע חיצוני.
תקצ 	המתבוננים בטבע והמטפלים בו ביושר, מביאים לעולם ברכת אושר ושלום, והרודפים אותו, גורמים לכפירה שתתבע את עלבונו.
תקצא 	ככל שהאדם מתעלה, יכול הוא להשיג אמונה ואור מכל חכמה ותרבות, ואפילו טמאה.
תקצב 	כשהאדם אינו ממצא את יכולתו בהכרת ה', כל מעשיו משתפלים, ומשפילים את הכרתו, אך כשעושה כפי יכולתו הם מתברכים.
תקצג 	רק על בסיס אהבת הבריות והעמים, ולימוד דעותיהם ואופיים, תתנשא כראוי אהבת האומה.
תקצד 	גיל העולם נחשב מרגע בו הכיר האדם במעלתו, שהיא קדושת חיי המשפחה, ומכאן אנו למדים על הטבעתה בשורש הנשמה.
תקצה 	גיבורי כוח מסתכלים על העולם הרוחני והגשמי בבת-אחת. בהתעלות ההשקפה הרוחנית מתגלה ערך המצוות, התורה והתפילה.
תקצו 	הקדושה מעלה את הרצון האנושי למרומי השכל. יציאת מצרים תהיה טפלה בעתיד, כיוון שכל העבר יהיה כלול בהווה.
תקצז 	התאמת סדרי העולם לתכליתו, המתגלה במדע של ימינו, מכשירה את גילויים של מעשה בראשית ומעשה מרכבה.
תקצח 	רעיונות ותשוקות הצדיק  הם  התמצית של כל המתרחש באומה, באנושות ובהוויה, והוא מרווה את צער צמאונו מהאמת שבתוכו.
תקצט 	הצדיק האמיתי יכול לטהר את הדבקים בו.
תר 	מקור הדיבור במרומים, ועל-ידי קישורו במחשבות תורה ותפילה, הוא שב למקורו ברוב תעצומות, וביכולתו לברוא עולמות.
תרא 	אצל גדולי הדעה, התאבון הוא שמחת הנפש לקראת ניצוצות הקודש שבמאכל.
תרב 	צריך לאחד את ההשקפה הגלויה והרציונלית עם הנסתרת והמיסטית, ומשתיהן יחד תפרח השירה.
תרג 	כל יום ורגע בחיי האדם גדול מקודמו, כיוון שחסד ה' הולך ומצטבר בהם.
תרד 	בדברי קדושה אין גוזמאות, שכן מעלתם באמת גבוהה מכל תיאור.
תרה 	ככל שיקדש האדם את רצונו, תזרח בו הארה של רצון אלוהי חפשי.
תרו 	הציפייה לבית המקדש ולעבודתו, ולתפארתו האלוהית, מרוממת את הנשמה, ומקימה בה בית-מקדש פרטי.
תרז 	הווידוי והתפילה מנערים את הרשעה שדבקה באדם בטרם תצטבר ולא יוכל להתנער ממנה.
תרח 	היצירה הרוחנית יוצרת מתוך עצמה, בלי השפעה זרה, והיא מתגברת ככל שתאמין בעצמה, והשקר שנדבק בה מושפע מבחוץ.
תרט 	כל ספרות הקודש והחול אינם אלא עזרים לעורר את רוח האדם הפנימית.
תרי 	התורה מקשרת את האדם לנשמת ישראל, והמחשבה הזכה – לרוח האדם, ואיחודם מביא ברכה הדדית.
תריא 	עושר הפרטים מכשיר יצירת ערכים כללים, המעשירים את הפרטים חזרה.
תריב 	דקדוקי התורה הנראים כמשא מיותר, משמרים את האדם מהיצר הכבוי בו, העלול להתפרץ.
תריג 	הנסתר צריך את הנגלה לשמרו מדמיונות שקר, והנגלה את הנסתר – לעדנו, ולשומרו שלא יתהפך לרע.
תריד 	הרציונליזם מביט על המרחב, והרז על הפרטים, על-ידי התעלותו לגבהי-גבהים, ואף שהרז עיקר, הרציונליזם משמרו.
תרטו 	גלות השכינה גורמת להתנזר מעולם החול ומתרבויות העמים, וכשישראל בגדולתם, הרחבת הדעת מרחיבה את אור הטוב.
תרטז 	כל אמת מעורבת עם שקר בגלל מוגבלותו המוסרית של השכל, וצריך להפרידו מהאמת ורק אחר-כך למחותו.
תריז 	נפילות הצדיק באות לפעמים כדי שישנא את החטא, ולפעמים כדי שיתקן את הנטייה לחטא, שלו ושל הקרובים אליו.
תריח 	הצדיק צריך לשוב גם על דמיונות החטא שלו, וצריך להאמין שייסורי החטא באים כדי לתקן אותו ואת העולם.
תריט 	בכל עונג צריך נקודת צער, וצער הצדיקים הוא על קנאת אחרים בהם.
תרכ 	בתיקון העולם יישאר צער על כך שהנחש עצמו לא יתוקן, והוא ימשיך לאכול עפר.
תרכא 	על-ידי רוח הקודש ועיסוק ברזי תורה לשמם, משיגים בבת אחת הכרות עליונות ועולמות שלמים, כפי סידורם בנשמה.
תרכב 	הרצון העולמי הוא יסוד העולם, ובהופיעו מתמלא העולם בשמחה.
תרכג 	העצבות באה מהחטא והתשובה הופכתה לשמחה, והצדיקים, ובפרט משיח, משמחים את העולם בתקנם את שורש החטא העולמי.
תרכד 	אורה הפנימי של הנשמה מתגדל על-ידי העיסוק בחלק התורה הנוגע לישראל, ואורה המקיף – ממה שנוגע לכל העולם.
תרכה 	יש ניצוצות חיים המוסיפים אור, וישנם המחשיכים את הנשמה, והניצוצות שבמאכל מאירים רק אחרי הארת התפילה.
תרכו 	בדורנו מתקנים את הרוחניות במילוי הגשמיות, ובייחוד של תלמידי-חכמים, וכדי שהיא לא תזיק, צריך להעמיק ברזי תורה.
תרכז 	שורש הכפירה הוא עשיית הטוב לשם הטוב, ועילויו על-ידי יאוש הצדיקים מעצמם ומשכרם לעתיד, ועשייתם את הטוב לשמו.
תרכח 	ככל שיוסיף האדם זכויות מעשיות ושכליות, יתבהר ציור אור אין-סוף המתנוצץ עליו.
תרכט 	בשינה שואבת הנשמה כוח חיים ממקורה, ועל-ידי כך משפיעה על העולם כולו, והחטא סוגר את פעולת השינה.
תרל 	הדמיון מכיר לאדם את מה שמחוץ לו, והשכל את מה שרכש בפנימיותו.
תרלא 	מסקנת כל ההתחכמויות היא, שאם כל יחיד יעסוק בהשכלות מבוררות ובמעשים טובים, יצטרף כל הטוב שבעולם.
תרלב 	המיוחדים לסקירה פנימית סובלים באהבה מעיסוק בפרטים.
תרלג 	כפירה באמונה מעוותת הנה הודאה, ואמונה מעוותת הנה כפירה.
תרלד 	רזי התורה עוברים במסורת איש מפי איש, ואחר-כך מתיישבים בלב בהשערה פנימית.
תרלה 	הצדיק אינו צריך לדאוג מהחטא, ומכל מקום הוא דבק תמיד בתשובה.
תרלו 	הגאווה בידיעה מביאה להגשמה בידיעת ה', וצריך להכיר בכך שהבנתו היא רק בהתפשטות האור, הבטל למקורו כטיפה מן הים.
תרלז 	כל המגרעות שבעולם באות, מפני שכל אחד דוחק את מחשבת חברו, וכל צד בנפש דוחק את חברו, והצדיק מייחד את הצדדים.
תרלח 	בעקבא דמשיחא צריכים להימצא צדיקים שיקבלו שפע בהקפה, כדי לגלות הופעות למעלה מערכם, שהן עצמן יכשירו את קבלתן.
תרלט 	התלמוד מביא לידי מעשה על-ידי טל החיים שבו.
תרמ 	אף שחיי ההתבוננות הם העליונים, העונג שבהם מוחש רק על-ידי הדמיון, הזקוק למידות ולמעשים כדי לשמרו.
תרמא 	לפעמים תוכן חשוב אך מסופק, עדיף על תוכן ודאִי אך ירוד.
תרמב 	על-ידי ההכרה בקוצר ידו בהשגתו, ילך ויתעלה בחפצו הגדול אל הציור המוחלט.
תרמג 	הכפירה שבעקבתא דמשיחא באה כדי שידבק האדם בה' ברצון חפשי, וזהו סוד הנסירה.
תרמד 	חופש הרצון משבש את סדרי השכל השלם, אך בשובו של האדם אל הסדר המתוקן, הכל מתרחב ומתמלא חיים.
תרמה 	שכלול הרצון וקישורו עם הדעה העליונה, יביאו להכרה בהשפעת האדם על העולם, ויגלו את קשר כל הפרטים לכלליהם.
תרמו 	אמונה, מוסר וחכמה, יותר מהמידה, מבלי עולם הם, ולכן יש צורך בכוחות השוללים אותם.
תרמז 	התפילה צריכה לנבוע מקירות הלב, ולא מחיוב, וזוהי מעלתה של תפילת ערבית שהיא רשות.
תרמח 	הכוח המחיה את נשמת ישראל הוא קישורם לארץ ישראל וציפייתם למקדש, והמצוות התלויות בארץ משמרות את אותה החיוּת.
תרמט 	כשהחוש מזדקק, רואים את התפשטות הנשמה בעולם, ופרטי המעשים והידיעות, המרחיבים אותה, הנם פלגים קטנים לעומתה.
תרנ 	החיסרון בלאומיות הוא בהדחקתה את הפרט, ובחוסר יכולתה לגשר בין העולם הזה לעולם הבא.
תרנא 	רק התורה מאחדת את הרשמים החיצוניים עם הפנימיים, ואפילו המחשבה האלוהית זקוקה להכשרה חיצונית (או לכשרון מיוחד).
תרנב 	גדולי הדעה מחזירים את הטוב של ישראל שנלקח על-ידי האומות למקומו, כאשר קישורם לדור מאפשר זאת.
תרנג 	גדולי הדעה מטהרים את מידותיהם על-ידי טהרת השגתם, ולא ממוסר חיצוני שאינו בהיר כשכלם.
תרנד 	ההשגות הרוחניות מתגלות לאדם באופן פתאומי, ולא באופן שכלי ואיטי, ולפיכך הן למעלה מאפשרוּת ונמנעוּת.
תרנה 	ההשערה הרוחנית מתבוננת בחיי הנשמה, מקדמותה, דרך מהלך חייה, עד חזרתה לצרור החיים, ובכך היא פותרת את חידת החיים.
תרנו 	כשהיראה מתגברת, צריך לחסות בחסד ה' על-ידי התשובה, השואפת להתבטל בשלמות הבלתי-גבולית.
תרנז 	כשמתרגל לשמוע מכל דבר את דבר ה', ישמענה גם, ובעיקר, מהשכל, אף שדרכו לכסות על דברים על-שכליים.
תרנח 	שני תכנים ישנם בעבודה: העלאת הרגש על-ידי הדמיון, ותחיית הרצון על-ידי השכלות ומעשים טובים.
תרנט 	העבודה הפנימית כוללת: סידור המחשבות, סידור הרגשות, מיזוג שניהם יחד וההבחנה ביניהם.
תרס 	רק על-ידי רוח הקודש אפשר להגיע להכרה בחיים האלוהיים שבקודש ובחול.
תרסא 	התשובה תבוא מצד עלבון הרוח שנחלנו מאבותינו, ובסופה תאסוף, על-ידי רזי תורה, את כל מה שרכשה.
תרסב 	על-ידי זיכוך הכוח המדמה, מרגישים את שפע החיים ממקורם.
תרסג 	אל יעזוב אדם את נועם הדבקות, אפילו אם הוא לא כדרגתו, ואפילו נראה לו כדמיונות בלבד.
תרסד 	התפילה משנה את האדם לטוב, וממילא משתנה כל ההוויה לטובה, וטועים החושבים שהיא משפיעה רק על האדם או על רצון ה'.
תרסה 	תפילת הצדיק ומחשבותיו צריכות להיות על-פי עומק הדעת, ולא דמיוניות כשל ההמון.
תרסו 	כשהדעת מתעלה, מתהפך גם הדמיון לעניין שכלי טהור, ומוסיף חיות ומעוף בהשכלה.
תרסז 	התפילה פועלת לפי ערך הרצון של המתפלל ולפי אומץ מציאותו, ולכן תפילת צדיק בן צדיק עדיפה.
תרסח 	המחשבות האצילות (הזִקנה) והסדרים החברתיים (הנעורים) זקוקים זה לזה, ואי-אפשר על אף אחד מהם.
תרסט 	לפעמים בדור קטן יש מנהיג גדול, ובדור גדול מנהיג קטן – כדור עקבתא דמשיחא, המתוקן בפנימיותו גם בלי תשובה גלויה.
תרע 	כשנחלש האור הזורח בנשמות ישראל על-ידי הגלות, נחלש גם התוכן הכללי בעולם עמו, כדי שיוכלו ישראל להכיל אותו.
תרעא 	כששב מאהבה, צריך לפייס את עצמו ולסלוח לעצמו על חטאיו, שחטא כנגד עצמו.
תרעב 	ככל שיתברר לאדם שהתורה היא סיבת הכל, כן יבין ויחוש את ערכם של מחשבות ודיבורי הקדושה.
תרעג 	כשיתברר לאדם שאור החיים האלוהיים מחייה אותו ואת ענייניו הרוחניים, תוטבע בו הדבקות בה'.
תרעד 	הצער שמרגישים בתחילת העבודה, בא מהתמעטות כוח הרע, וצריך להתמלא כנגדו בגדולת הנקמה, ולהתענג מהוספת הטוב.
תרעה 	לפעמים הנפש פועלת בעבודתה על העולם, ולפעמים, מצג גדלות האדם או קטנותו, אינה אלא כלי להשפעות המאירות לעולם.
תרעו 	הניחנים בכשרון גאונות הצדיקות, מאחדים את כל ההפכים בתוכם.
תרעז 	צריך לשאוף להרבות בעולם, בישראל ובתלמידי החכמים, אנשים הֲדוּרים וטהורים בנשמותיהם ובגופם.
תרעח 	הדמיון מלביש את השכל ומהדרו כל עוד אינו יתר עליו, כשם שהנס מהדר את הטבע, כשהוא בטל אליו.
תרעט 	כשהארת השכל מסתלקת מהדמיון הוא מתמוטט, וכשהיא תתחדש ממקורה העליון, ישוב הדמיון וילבישנה.
תרפ 	יסוד הקדיש הוא חידוש הארה שכלית במעבר בין העולמות העליונים בתפילה.
תרפא 	מי שמרגיל עצמו לראות הארה אלוהית בכל דבר, יכול לחבר את חכמת יפת עם תורת שם.
תרפב 	הכללים העליונים של השכל והרגש, מתאימים לאורה של תורה, ופרטיהם המשתנים לפי הנסיבות השונות, מעורבים בחולין.
תרפג 	בעלי נשמה כללית בדורנו צריכים לעסוק במבואים של האמונה ושל המוסר בכל חלקיו – האלוהי, הטבעי, הפרטי והכללי.
תרפד 	לא ידחה אדם שום דעה בהרגישו בה סתירה, אלא ינסה לברר ממנה אמת וקודש, ובהבאת שלום רוחני יבוא גם השלום הגשמי.
תרפה 	אף-על-פי שבהוויה גנוז אור תורה, אור התורה הגלוי גדול יותר.
תרפו 	ההבדל בין הקודש והחול ובין ישראל לעמים, הכרחי באופן זמני, אך ההסתכלות הנצחית משווה אותם, וזהו סוד העלאת ניצוצות.
תרפז 	הברקה אחת מציור רעיון אור אין-סוף, אחרי הכנה נפשית מתאימה, גדולה מכל המחשבות הברורות והמוגבלות.
תרפח 	אי-ידיעת חלק אחד מהמחשבה הנעלמת, אינה מונעת שימוש בחלקיה הגלויים, שכן לכל חלק יש גם ערך עצמי.
תרפט 	הצדיקים מכירים בשפלותם, אך אינם מראים זאת, כדי שלא יחלישו את עצמם, וכדי שלא יבואו לגאווה ולא יעוררו קנאה.
תרצ 	העליות והירידות שבאדם ובעולם, הן כמו הנשימה והנשיפה, המשלימות זו את זו כדי להוסיף חיים.
תרצא 	כשמשיגים איך ענפי המצוות והמידות משתלשלים ממחשבה אחת כללית, מגביהים את הענפים הנפשיים של העולם לשרשם.
תרצב 	הגלים הרוחניים באים מהתרבות הנפש בריצה אל ההתאמה לטוב ה' וגדולתו, ומדכדוכה בשיבתה אל הרגשת הריחוק מהם.
תרצג 	חסד אברהם מאיר בכל בוקר, והנשמה מתענגת בפגישתה עמו, והעולם כולו מתעלה עמה.
תרצד 	כשרצונו של האדם מתנשא, הוא מעלה עמו את כל המקושר עמו בהוויה על-ידי תפילתו ואכילתו.
תרצה 	אכילה לפני התפילה (חוץ מאכילה לרפואה) מקשרת את ניצוצות הקודש שבאוכל אל הגוף, ומשפילה את הרצון.
תרצו 	אי-אפשר שלא לאהוב את ה' ואת טובו המלא את העולם.
תרצז 	ככל שהצדיק משביע את עצמו בנועם ה', מתמלא העולם נחת ועונג.
תרצח 	השפעת הנבואה חזקה ורגעית, ואינה מחלישה את הגוף, ואילו השפעת התורה קבועה, אך פחותה ומחלישה את הגוף.
תרצט 	האמונה מתגלה בהכרה פנימית עליונה, וביקורתית תחתונה, שריבויה מביאה לנפילתה, וראוי לגסי השכל להתרחק ממנה.
תש 	כוח המדמה הוא הכסא שאור החכמה והחיים העליונים שורה עליו.
תשא 	אל יתיירא אדם ממדרגות רוחניות גבוהות שאינן כערכו מפני עוונותיו, שכן אורח הצדיקים פלאי יותר ממה שיוכל לחשוב.
תשב 	צער ההווה בטל לעומת תענוג הצדיקים ושעשועם מטל תחיית המתים שבעתיד, ואף הוא בטל לעומת דבקותם העליונה.
תשג 	השכלות השכל הנן מציאות, הפועלת יותר ככל שאיכותה גבוהה יותר, והאיכות הגבוהה ביותר היא ההשכלה האלוהית.
תשד 	ריבוי המקצועות הרוחניים המתפרטים בדורנו ומתנתקים משורשם, יוצר כלים גדולים להכיל את אורם העליון, שיאיר באיחודם.
תשה 	הצדיקים מחשיבים עצמם כהמון העם, אך עליהם לדעת שנשמתם מיוחדת ושנתבעת מהם דבקות מיוחדת, ולא ייראו מנפילות.
תשו 	כששמחת הצדיקים מתגברת, הם מרגישים את צמיחת הקדושה של המצוות שנעשו בכל הזמנים.
תשז 	התנוצצות המחשבות האלוהיות מתחילה כנקודות זעירות, והמשכתן מתגברת לפי זיכוך ותיקון מידותיו ושכלו.
תשח 	הצדיקים מגבירים את המחשבה האחדותית, ומשפיעים חסד וטוב על כל העולם, גם כשאינו ראוי לאורם.
תשט 	כשבית המקדש קיים רוח הגבורה מתפשטת מהכלל אל היחיד, ואין צורך בחיזוק תדירי של תורה ותפילה, אי-אם בשמירה מוסרית.
תשי 	הסדר הראוי הוא – ירידה מהמחשבות אל הדיבור והמעשה, ובנפילת העולם הסדר מתהפך.
תשיא 	שקיעת האנושות גרמה לכך שצורת ישראל תהיה ברייה חדשה לגמרי, ולא קומה שנייה על גבי האנושות.
תשיב 	בעלי הנשמות הגדולות, העולם המוגבל צר להם, ורוחם מתפשטת לעולמות עליונים, והם משפיעים מרוחם על כל הדורות.
תשיג 	האמונה היא אין-סופית, ולכן טפשות היא לתת לה גבולות וקצבה.
תשיד 	אמונת ישראל היא נחלה ללא מצרים, והיא באה לידי ביטוי ביציאת מצרים, וחוזרת ומתגלה באכילת מצה.
תשטו 	בדורנו, חיזוק הרצון וכוחות הגוף, שקול כסיגופי הדורות שעברו, והוא יוצא אל הפועל על-ידי אחדות ישראל וגילוי סתרי תורה.
תשטז 	ההתעמלות שעושים צעירי ישראל למען גבורת האומה, מוסיפה כוח לעוסקים בייחודים, ופועלת כשִירות דוד בתהילים.
תשיז 	אין להיבהל מהעובדה שקיימים חסרונות בעוסקים באימוץ גופני, שכן אפילו רוח הקודש צריכה בירור מצחצוחי טומאה.
תשיח 	הקדושה מאחדת את הרעיון ומקשרת את האדם לכל מחשבותיו, ובכך מתבטלת השכחה, ועל-כן במחיית עמלק תתבטל השכחה.
תשיט 	תחיית האומה וספרותה תבוא רק בהקדמת התפילה והתשובה אליהן, ודבר זה רמוז בסדר ברכות תפילת עמידה.
תשכ 	בראשיתן, התאוות נכללות בקדושה, ובנפילתן הן מעכירות את הנפש, ובעלייתן הן מעלות עמהן כוחות חיים שדבקו בהן.
תשכא 	כשכוח המדמה בא בטהרה, הוא מצייר ציורים עליונים יותר מהשכל.
תשכב 	אורהּ הכללי של הנבואה דורש בריאות הגוף והנפש, בניגוד לאורו הפרטי של התלמוד, ולקראת הגאולה חוזרת הבריאות ונתבעת.
תשכג 	נטיות הצדיקים מתגלות בכנסת ישראל סמוך לגאולה על-ידי הירודים שבהם, כשם שאברי המעשה הם הבולטים בגוף.
תשכד 	תפילת הצדיקים מצילה את נשמותיהם הגבוהות של הרשעים, בעלי החוצפא דעקבתא דמשיחא, מגיהנם.
תשכה 	חיבור ההופעה הפנימית עם השכל, עושה גבורה רוחנית בעולם.
תשכו 	התורה, ועמה תוספת הגשמיות והרוחניות של האומה, יוצרים כלים לאור הפנימי.
תשכז 	לפעמים צריך ללמוד באופן המרפרף על הפרטים כדי לקלוט את זוהר התורה.
תשכח 	ירידת הכללים אל הפרטים, הרי היא כאשה המרכינה עצמה כדי להניק את בניה.
תשכט 	דבקות הצדיק בחסד ובחיים, מביאתו לאהבת הבריות ולצניעות, ואילו דבקות הרשע בדין, מביאתו לעבודה-זרה, גילוי עריות ושפיכות דמים.
תשל 	לפעמים נשמת הצדיקים מתעלה ומתענגת בלא עבודה מוחשית, כעונג השבת.
תשלא 	לפעמים צריך אדם לתת לעצמו הנחה ורווח מלהיות רדוף אחר המעשה והתלמוד, כדי שנפשו תתרחב בטיולה בפנימיותם.
תשלב 	שיחת מלאכי השרת הטבעית, וסיפורי הנשמה המְלַאכותיים והבחיריים, מתאחדים ברזי תורה המתגלים על-ידי אליהו.
תשלג 	רשע שיש בו טוב, מצווה להסתכל בו ולהעלותו, והחיבור אל הצדיק גם הוא נחשב לטוב.
תשלד 	אכילה לשם תאווה מביאה עצבות, ואכילה בקדושה – לשמחה ולחשק התורה, והיא עצמה גם-כן דברי תורה.
תשלה 	ישנן דעות שצריך לדחותן תחילה כדי שלא יזיקו, ובגבורה רוחנית ניתן לשאוב את טל החיים שבפנימיותן.
תשלו 	בעל מחשבה מקורי, דיבורו ותנועותיו מוכרחים להיות מלאים רק בתורה ודעת.
תשלז 	ההשערות ברזי תורה גדולות ערך הן, והן מתעלות לפי זיכוך המחשבה והדמיון.
תשלח 	דעת קדושים, זכי המחשבה והרעיון, היא היסוד להארה הרוחנית המופיעה בעולם.
תשלט 	התפילין מכשירים את הגוף להארה כללית המאירה את הפרטים, ובשבת מאירה הארה מתפרטת, ואין צורך בהארת התפילין.
תשמ 	הידיעה שמחשבות אחרים אינן סותרות את מחשבותיו, אלא בחיצוניותן, מיישבת את הדעת ומאירה אותה.
תשמא 	החכמה העליונה מצטיירת בקבלה כשערות הראש, והצדק העליון – כשערות הזקן.
תשמב 	החטא ממעט את חופש הדעת, והתשובה פותחת את שערי הבינה.
תשמג 	עסקי המחשבה מתחלקים לעשרה חלקים (המפורטים בפסקה), הבאים זה אחר זה ומוסיפים זה על זה.
תשמד 	הלאומיות הישראלית מביאה ברכה, ולאומיות הגויים מביאה חורבן, ותיקונה על-ידי השפעת לאומיות ישראל.
תשמה 	דווקא הקדושה העליונה (עין עיטם), שמפני גובהה לא נבנה בה המקדש, מעלה את הטומאה הנמוכה (בית הפרוה).
תשמו 	החפץ בתשובה באמת, יזכה להארת התשובה, גם על חטאים שאינו יכול לתקנם.
תשמז 	עבודת ה' נועדה להמציא בעולם את השלמות, אשר כל עילוי פרטי הוא חלק ממנה.
תשמח 	כל הרעיונות הם כלים לקבלת האור האלוהי העצמי, ולכן הוא מצוי בלב כל נאמן לפי תומתו ויושרו.
תשמט 	לימוד התורה, אפילו בלי הבנה, קושר את האדם לקדושה, ובפרט ברזי התורה.
תשנ 	לפעמים אין להתיירא מגדלות הדוחפת לפעולות גדולות, שכן היא הבסיס לענווה.
תשנא 	ישנם צדיקים המשתוקקים לתפילין באופן קבוע, ודבקים בה' ורואים רק טוב בכל.
תשנב 	בקשת התכלית העומדת ביסוד האדם, יונקת בשורשה מהרצון האלוהי העליון, שכן הראשית והאחרית אחוזים זה בזה.
תשנג 	נקיון ובריאות הגוף הכרחיים לתפילה (ולכן ההלל נאמר מתוך השובע), אך התפילה העליונה קודמת לענייני הגוף.
תשנד 	גם לעניינים הנעלים מהשכל והרגש, קודמת מידת דרך ארץ – לקשר כל פרט לכללו, ולהתקשר לרצון ה' שבתורה ולכלל ישראל.
תשנה 	הייחודים הם הרכבות שהכוח הנשמתי פועל, כדי להתרומם אל הרעיון האלוהי בטהרתו, ואיחודן של המחשבות מונע שכחה.
תשנו 	שמות ה' הם יחוס ההוויה לאין-סוף המקיימים את ההוויה, וכשהיחס הוא קלוש, נולדים שמות הטומאה, שסופם לחזור לאורה.
תשנז 	הבושה של הצדיקים לצייר במחשבותיהם דברים נשגבים, מזככת את דעתם.
תשנח 	חובה לישא וליתן בחכמת האמת, שכן בהתעלות הנשמה בה, מתעלה העולם כולו.
תשנט 	ניצוצות החיים שבמאכל שמחים מאפשרות עלייתם באכילת הצדיק בקדושה, או בתשובתו מאהבה, וניתן לראות ולהקשיב לכך.
תשס 	בשינה מקבלים אורות עליונים מהשכל, וכוחות חיים ממעמקי הגוף, ובטהרת הגוף שבבוקר, מקשרים אותם אלו לאלו.
תשסא 	ניצוצות הזוהמא שבנפש החיה, מזומנים ומוכנים להתעלות במגעם עם הנפש האלוהית שבאדם, ולקבל צורה מאירה.
תשסב 	הדמיון שיסודו בקדושה, כשחותם השכל עליו, יתעלה לשורשו שבמקור החכמה העליונה.
תשסג 	הסימבוליות של הקרבנות הנה לבוש לפנימיותם, וכשתתעלה הפנימיות – תתעלה גם הסימבוליות ותקבל צורה חדשה.
תשסד 	התפילה פועלת את פעולת הקרבנות הפנימית והסימבולית.
תשסה 	לפעמים יש כופר, יחיד או דור, שיש לו אמונה פנימית יותר מאלפי מאמינים.
תשסו 	האמונה עצמה גבוהה מכל הדיבורים עליה, וקליטת צללי דיבוריה בלבד מביאה לכפירה, שבפנימיותה היא אמונה.
תשסז 	לפעמים יקלקלו את האדם ספרים שנכתבו על ידי קטני אמונה, ואילו ספרים שנכתבו על ידי כופרים גיבורים יעוררו את נשמתו.
תשסח 	נשמות הכפירה צועקות בפנימיותן לעזרה, ועובדי ה' השולטים בכוחות הטומאה (כר' חנינא ב"ד ואביי) קמים להושיען.
תשסט 	רב המנונא הקדים מילי דשטותא ללימודו, כדי שיהא האור ניכר מתוך החושך.
תשע 	צדיקים גמורים יודעים לשוב מאהבה, למרות החשכת השכל והזוהר הנגרמת מהחטא.
תשעא 	לכל נקודת אמת מצטרפים קווי שקר, הניתקים ממנה ככל שאור הדעת מתגבר והרצון מתרחב.
תשעב 	צריך לגאול את האמונה והיראה מקטנותן.
תשעג 	אפשר להרגיש איך הדיבור מחולל גדולות, ואיך הוא בא ממרומים ושב למכוני עולמים.
תשעד 	סדרי החיים של הגויים נובעים מרצון להתבצר בחיים הגשמיים, ושל ישראל – מצימאון פנימי לדעה ולהרגשת ה'.
תשעה 	אהבתם המיוחדת של ישראל לה', ובפרט של הצדיקים, בצירוף החכמה העליונה בחירותה, מאירים את העולם.
תשעו 	שרידי שיחת האבות וגבורתם האלוהית, הגדולה מתורת הבנים, מתעוררים בסתר בעקבי משיח, וגדולי עולם צריכים לאחדם.
תשעז 	הספרות החילונית יונקת משיחת עבדי אבות, וסופה להסריח ולדשן את הקודש שיצמיח את תורת המשיח.
תשעח 	האדם צריך להידמות ליוצרו גם בכוח המדמה, על-ידי טהרת הגוף, הידור המצוות ופאר המקדש.
תשעט 	רק בהתרוממות שכלית ומעשית אפשר לשכלל את הכוח המדמה, ולהשיב את בית המקדש למקומו.
תשפ 	ההוויה כולה, בכללותה ובפרטיה,  מתעלה עד מרום פסגת הטוב, עד ששום פרט לא יישאר בחוץ.
תשפא 	תהילת ה' נובעת מציורי השלמות של הנשמה, ואילו התפילה נובעת מהפרטיות החסרה.
תשפב 	ברכת ה' ("ברכו את ה' המבורך") בתפילה, נאמרת בנקודת החיבור של עולם השירה (פסוקי דזימרא) ועולם המחשבה (קריאת-שמע).
תשפג 	צריך להמתיק בנפש את התוכן הנולד מקבלת עול מלכות שמים ואמונה, עבודה זו תלויה היא בצדיקים.
תשפד 	העבודה התורנית, השכלית והמעשית, מורידה אל עומק הנשמה והעולם אור חיים.
תשפה 	העולם הרוחני מתמלא לבדו, והתורה והמוסר באים רק להסיר את הרשעה והבערות המונעים את התפשטותו.
תשפו 	בגוף וכוחותיו הגשמיים מובלעים ניצוצי אורה, המתבלטים באתערותא דלתתא, ומוסיפים אומץ באורה השמימית.
תשפז 	שורש הכפירה בבריאת העולם ובניסים, הוא בהכרה ש"אין עוד מלבדו", ואז גם העולם הוא מחויב המציאות.
תשפח 	על-ידי הנשמה בעלת הרצון, עולה ההוויה המוכרחת בהכרח תחתון, אל ההכרח העליון המוחלט.
תשפט 	סיבת חיוב המציאות הוא טוב הרצון המוחלט, ולכן צדיקים המעלים את הרצון, ביכולתם לברוא עולמות ולתקנם.
תשצ 	הרצון הטוב המונח בעומק האמונה הוא יסוד ההוויה, ובהשתלמותו הוא משפיע חיים וטוב לכל העולם.
תשצא 	בכל יום המחשבה שטה מראשית צמיחתה אל כל כוחות הנשמה והגוף, ומאירה ומעלה אותם.
תשצב 	כל דבר רוחני מתחלק לחמישה שלבים: שיטה, ריהטא, גירסא, לימוד, עיון.
תשצג 	הגאולה המתגלה בימינו, צריכה להיות על-ידי הנפשות האצילות (זרע אדם) והמעשיות (זרע הבהמה) כאחד, על-אף הפער ביניהן.
תשצד 	השכל והרצון הפרטיים יונקים משורשם הכללי, כשם ששערות הראש והזקן יונקות מהראש.
תשצה 	יראת העונש, חוץ מהתועלת המוסרית שבה, היא מכשירה את הכרת האדם במידת החסד האלוהי.
תשצו 	עבודת האדם מעלה את העולם אל מעלת האדם, אך הישרת המידות צריכה להיות קודמת, ולכן בקלקול המוסר בטלו הקרבנות.
תשצז 	כשיודעים מאלוהים – יודעים מן הכל, וכשאין יודעים מאלוהים – אין יודעים מכלום.
תשצח 	צריך להבדיל בין חירות המחשבה לחורבן המחשבה הקרובים זה לזה בחיצוניותם.
תשצט 	צריך להתיירא ביראה עילאה, שלא לתת ליראה תתאה להעיק עליה.
תת 	על-ידי הברכה מתאחדים ניצוצות הקדושה שבמאכל עם אוצר חיי האוכֵל, וממשיכים משם שפע לכל ערכי החיים.
תתא 	יתרון ההכרה הישראלית מההכרה הפילוסופית, נעוץ בתביעת ההתעלות של הנשמה.
תתב 	יש צדיקים שייעודם עונג תמידי, ועבודתם היא כדי להשתתף עם הציבור ולהעלותם, ונפילותיהם באות מפני אי-הכרתם במעלתם.
תתג 	אין להרהר אחרי הצדיקים, כיוון שעבודתם שונה משאר בני אדם.
תתד 	דווקא הצדיקים המרוממים מהעולם הזה, מכירים ביופיו, מפני שרואים בו עולם עליון, ובכך משפיעים על אומני היופי.
תתה 	התקשרות הצדיקים עם הרשעים מחזקת את רצונם שנפגע מפני עדינותם, וכן קישור האדם עם הבהמה, מחזק את רצון האדם.
תתו 	בדורנו חייבים להשתמש בהכרזה של מילים רוחניות, כדי להסתגל לרוח הקודש, ועל-ידי הכרזתן יתעוררו בֵּיאוּריהן.
תתז 	אהבת הבריות צריכה להתפשט על כל העולם, והשנאה רק על הרשעה והזוהמא.
תתח 	ישראל מאפשרים לכל האומות להתאחד למשפחה אחת, על ידי איגודם את כל כשרונות העמים.
תתט 	ההכרה בשתי נפשות, אלוהית ובהמית, מאפשרת לאדם לדון את עצמו לכף זכות, ולהביט על מגרעותיו כעל נטיות חיצוניות.
תתי 	חופש הנשמה עם גילוי אור רזי התורה, יאיר את אורם של ישראל לאור גאולה.
תתיא 	המדע המעשי מסגל את האדם למציאות המעשית, והמדע הרוחני למציאות הרוחנית, ותכליתו היא הצימאון לדעת את ה'.
תתיב 	נקודת העונג תלויה ברצון, וכשהרצון מתקלקל – הופך העונג לנגע.
תתיג 	מאורעות העולם ותכונות היצורים השונים, הם תמצית מההופעה של הוויה הכללית, ובהשערה רוחנית ניתן למצוא את שורשיהם.
תתיד 	כמו ביחסי הגוף והנשמה, האדם והחי, כך הוויה כולה מלאה תנועה גשמית ורוחנית, מלמעלה למטה ומלמטה למעלה.
תתטו 	ההארה הרוחנית מקבצת את המחשבות ומחזירה את הזיכרון למקומו, ביחיד ובציבור, וזוהי עבודת תלמידי-החכמים המרבים שלום בעולם.
תתטז 	המסתכל בהשתלשלות התורה מהחכמה העליונה – עוסק בה לשמה, והמסתכל בהסתעפות העולם ממנה – פועל עם א-ל.
תתיז 	לפעמים יש אדם שמנוחתו האמיתית היא היגיעה.
תתיח 	צריך להיות מסך מבדיל בין הארה עליונה לתחתונה, כדי שינתן מקום למציאות הפרטים, וכשהוא מתעבה יותר מדי צריך לבקעו.
תתיט 	כל רעיון, דיבור ומעשה, שעושים בדבקות אלוהית, פועל לטובה בעולם, ומכך מתברך גם העושה.
תתכ 	חסרון רוח הקודש בישראל הוא מחלה, ובארץ ישראל הוא מחלה כואבת.
תתכא 	תשוקת הדבקות בה' מגבירה את רצון הרגשת הנועם בכל דיבור, מעשה ולימוד, ומטה את הלב לחלק העצמי שבתורה.
תתכב 	צריך לחבר את רוח הקודש עם השכל הטהור.
תתכג 	הרגשת הקישור של נשמת היחיד לכל נשמות העבר, ההווה והעתיד, מכשירה את האדם לשפעה אצילית.
תתכד 	הרגשת הקישור של נשמת היחיד לסיבות המסבבות את ההוויה, מעלה את המחשבה והרצון, ומקשרת אותה לטוב ה'.
תתכה 	אדם צריך להרגיש שאין שום כּילוּת למעלה, אלא רק חסד וטוב, וישמח אפילו בעבודה מועטה, שכן אין לשער את ערכה.
תתכו 	קרבן התמיד מעלה את כוחות החיים שאבדו בשפלות החיים, ומעין זה נעשה באמירת הקורבנות.
תתכז 	כשעושה תשובה, אף שיש בידו עבירות שבין אדם לחבירו, אל יירא, שכן בעצם התשובה הוא מיטיב לחברו.
תתכח 	היציאה מבהמיות מצרים, והעלייה לשלמות האדם שבמתן תורה, מתחדשות בהקרבת מאכל שעורים בפסח ומאכל אדם בשבועות.
תתכט 	העיון במציאות התכנים האלוהיים ולא רק ברשמיהם, מסדר את הלכי המחשבות והחיים, ומשפיע עונג מעולמות עליונים.
תתל 	נשמת הצדיק היא מגמת העולם (יסוד עולם) ומטביעה בו את חותם האצילות, וכל הנשמות והמעשים באים לשכלל את הוויתהּ.
תתלא 	אין חשש גאווה בהרגשת הטהרה הפנימית.
תתלב 	מטרתה של כל עבודת ה' היא, לפתח שבילים להתענג על ה' מצד עצמו – מה שאינו נתפס בשום מחשבה, אלא ברעותא דליבא.
תתלג 	לפעמים ההופעה הרוחנית באה מהטבע ולפעמים מהתורה, ואז אסור להחליפה בהופעה טבעית, שזהו האומר: "מה נאה אילן זה".
תתלד 	שאיפתי היא לחבר את התורה הרוחנית עם המעשית, כמו שהיתה בימי הנביאים, התנאים והתלמוד הירושלמי.
תתלה 	מי שיש לו נשמה, מאירות בו האותיות הגדולות, הבינוניות והקטנות, והוא מבין ברזי התורה ובעסקי העולם, וצריך לשאוף לכך.
תתלו 	האותיות הנפשיות מתחלפות ומתרוצצות, ובעיסוק בתורה ובמצוות ובזיכוך המידות מיישבים אותן.
תתלז 	המחשבה על הנצחיות והשאיפה אליה מבררות את עסקי השעה של האדם.
תתלח 	לפעמים כפייה עצמית לעמול בדברים שאינם לפי מצב רוחו, טובה לו ולעולם.
תתלט 	הכל מתואר ברצון הכללי, וגם החזיונות שמחוץ לרצון, כלולים ברצון העליון.
תתמ 	תכלית המדע היא ההתאמה אל היש האמיתי, ומכיוון שיסוד היש הוא הרצון, אם-כן תכלית הכל היא ההתאמה לרצון היישות.
תתמא 	בהסתכלות של ענווה רואים, שגם הרצון העליון הנו רק אצילות צמצומית מאור אין-סוף.
תתמב 	לפני כל עליה נהרס העילוי הקודם, כשם שהמלאכים נשרפים בנהר דינור לשם חידושם.
תתמג 	התורה מוטבעת במהות ההוויה, וכפי זיקוק הנשמה כן גדל הנזק שבחסרון התורה, ולכן ישראל זקוקים לה.
תתמד 	לפעמים הצדיק צריך לעודד את עצמו בכך שהוא למעלה מהמידה המעשית, כדי שתיכנס בו קצת גאווה.
תתמה 	כשם שההכרה האלוהית רחוקה מכל משיג, כך היא קרובה לכל, ואפילו לדומם, שכן בהשגה האלוהית, המשיג חלק – משיג הכל.
תתמו 	כל אדם, ואפילו פשוט, יכול להעשיר את העולם מאוצרו הרוחני.
תתמז 	שמחה, עבודה, שלווה ועונג, הם שכר הצדיקים ושעשועיהם, וחיבורם מביא לרוח הקודש.
תתמח 	הבחירה החפשית של האדם, להטות את עצמו ואת העולם לטוב או לרע, מונחת בנקודת הרצון, והצדיקים מעלים הכל ברצונם.
תתמט 	שורש האמונה הוא בחכמה הכמוסה, המאירה לאדם את האמת הכוללת, ויציאתה אל הפועל באה על-ידי האמונה בפרטים.
תתנ 	בעלי החכמה העליונה, מעוררים את הצימאון לנשגב, ומכשירים את העולם להתקשר באמונה.
תתנא 	התפילה מהפכת את העולם הפנימי, וכנגדו מתהפך גם העולם החיצוני לטובה.
תתנב 	העולם מתעלה ושמח בחג השבועות, וכנסת ישראל מתעלה להיות סגולה מכל העמים, וחיבת כל אחד מהם מתגלה.
תתנג 	עצמיות האדם ספוגה מהכל העליון, ומהכרתו יידע הכל, ואינו צריך להתחשב עם סתירות מהעולם החיצון.
תתנד 	כל התורה וכל העולם כלולים באות מהתורה שבנשמת היחיד, וכשיאיר אותה, יחולל אורות של אותיות באין סוף.
תתנה 	צריך לחבר את אור הנשמה הפנימי עם אור התורה המקיף, ומהצד החיצוני של חיבור זה מתעלה התרבות העולמית.
תתנו 	בלימוד הקבלה אין לפחד מהגשמה, כיוון שעצם העיסוק במחשבות עליונות מכשיר את העוסק בהן, שלא כלימוד המעשי.
תתנז 	בלימוד פרטי תורה צריך לראות איך האור העליון יורד אל הפרטים, ובפגישתו עם מקורו העליון משתעשעים הם יחד.
תתנח 	כשאדם מתעלה ומרגיש שלווה פנימית, יידע שעוד יטושטשו האורות הללו, כדי שתבאנה מדרגות גבוהות יותר.
תתנט 	הצדיקים מתמלאים ענווה ויראה בהרגשתם את תלות העולם בהם. כל נפילה מכשירה עליה כפולה.
תתס 	סגולתם של ישראל גורמת להם להיות משפיעים על ההוויה מוסר אלוהי, ולא להיות רק מקבלים ובעלי מוסר אנושי ולאומי.
תתסא 	אף שערכן של היצירות האנושיות גדול, ערכה של כל יצירה נחשב לפי שפע רוח הקודש שפעל על יוצרה.
תתסב 	אין חומר, הרגשה, רעיון, דמיון ופעולה, שאין קרני אורה מתפשטים ממנו בלא הפסק.
תתסג 	המידות והדעות מקושרות אלו באלו, ומתבררות באורה של תורה.
תתסד 	העולם מתעלה תמיד, כיוון ששורשו מתמלא בחכמה המשפיעה את נועם הבינה בעולם, והצדיקים מוסיפים אור חכמה בעולם.
תתסה 	השמיטה היא התעלות למצב של תיקון חטא האדם, בו תתבטל עבודת האדמה ותהפך ל"עדן", ועד אז מתקנהּ המדע האנושי.
תתסו 	צריך להשתמש במדע של תקופתנו, לשם העלאת אור הקודש שבחיים.
תתסז 	מצד כוח יוסף אין צורך לבטל את יצר עבודה-זרה, אלא להופכו לקדושה. (דרשה על הפסוק: "עדות ביהוסף...").
תתסח 	השתיקה של בעלי המחשבה הדוממת, בונה עולמות רוחניים ושירות נשגבות.
תתסט 	התוכן של חכמת הרזים מסגל בעצמו את יכולת ההקשבה, כמעשה בני הנביאים, ובדורנו, דור הגאולה, הזמן מחייב ללומדם.
תתע 	לימוד ההכנעה לפני ה' צריך לבוא על-גבי ההכרה בגדלות ה', כדי שלא תביא את האדם לחיי עבדות והשפלה.
תתעא 	הפשט והסוד הם יסודות התורה (יוסף), והדרוש והרמז הם האמצעים לשלבם (יהודה), ובאיחודם מתאחד עץ החיים (פרד"ס).
תתעב 	הגוף מתאים לפשט, והנשמה לסוד, והמלאכים לדרוש והרמז, וכשהם מפורדים – נשפלים הרמז והדרוש, ובאחדותם הם מתעלים.
תתעג 	ההכנות לתפילה מוכרחות, כדי שגילוי הרצון שבתפילה לא יחזק את המחשבות החיצוניות, אלא את הפנימיות.
תתעד 	האמונה מורכבת ממיזוג האהבה והיראה, והן בשורשן פונות רק לעניין האלוהי.
תתעה 	העולם נברא באות ה"א – נוטריקון: "הכרח" ו"איסור", ובין שניהם נמצא החֹמר – נוטריקון: "חובה", "מצווה" ו"רשות".
תתעו 	הרמז הוא כלי לקבל את אורות המחשבה הגבוהים, ומכל-מקום צריך להתבונן בתוכנו.
תתעז 	כל דבר יש לו צד נשגב וצד שפל, וביניהם ממדרגות רבות, וכל אחד תופס כל דבר במקומו הראוי לו.
תתעח 	כשם שתורת הקרקע מעשירה את האיכרים הפשוטים, כך עושר המדע האמוני מפתח את האמונה התמה שבהמון.
תתעט 	המוסר מתפתח במקביל להתפתחות המדע, כדי להכשיר את האדם להשתמש בעושר העולם, וללמדו להכיר בערכו ובשפע שבו.
תתפ 	הביקורת המנתקת את מקצועה מהארג הרוחני, מצמצמת את החכמה וגורמת קוצר רוח.
תתפא 	דבקות בה' המנתקת את האדם מהחיים, מזרמי התורה ומהשירה, מתהפכת להזיה של בטלנות.
תתפב 	זוהמת העבודה הזרה באה מהפסק ההתעלות הקיים בתוכנה, (כבור שמימיו מסריחים) ואילו האורה האלוהית נובעת ללא הפסק.
תתפג 	שמות וכינויי ה' מצערים את הנשמה, ומתוך הצער היא מתרחבת.
תתפד 	אף שתכונות ההכרה והרצון הפוכות, הנן מתאחדות בשורשן, והמוסר מאחד את ענפיהן בחיים.
תתפה 	כל הנפילות הפרטיות של היחיד, נובעות מהנפילה הכללית של העולם, ותשובתו מחוללת את התשובה הכללית.
תתפו 	הגאווה גורמת לאדם להחשיב את עצמו יותר מהציור האלוהי שבו, ולסלק את השכינה ממנו, עד שנעשה כעבודה-זרה.
תתפז 	הצדיקים מעלים את מלאכת ההמון, המדעים, הלשונות, היופי והמוסר.
תתפח 	מדע הקודש אינו תלוי בשום מדע אחר, וחיבורו עם החכמה הכללית אינו להשלמת חיסרון אלא לתוספת אורה.
תתפט 	צריך לייסר עצמו לאהוב את הבריות, ובייחוד את המצויינים שבהם.
תתצ 	צריך למצוא את הצד המכובד שבכל עניין, ועל-ידי כך יואר העולם.
תתצא 	אורו של משיח מלמד לכבד את כל הבריות.
תתצב 	כשרואים שטפי אורות מלמטה, צריכים לשאוב משם של מ"ב, וכשרואים את ירידתם מלמעלה, שואבים משם ע"ב.
תתצג 	בזמן שעוסקים בתורה, מצוות ודרך ארץ, אין לפחד מדמיונות, שכן הם מתהפכים לאור גדול הנברא בלא יגיעה.
תתצד 	יש להתיירא מפני השפלות יותר מן הרוממות.
תתצה 	הצדיקים מתמלאים כל עונג שבעולם בדבקותם, והם אומללים כשאינם מלאים ממנו אף לשעה, וצער זה ממלאם בענווה.
תתצו 	עדן ההכרה גדול באיכות, ועדן ההרגשה הנפשית גדול בעומקו ובחדירתו, ובעילוי הנשמה מתרכבים שניהם.
תתצז 	בתחילת עשיית המצווה מאיר אור החכמה, בשעת עשייתה מאיר אור המעשה, ואחריה מאירה האהבה ביתר שאת.
תתצח 	עבודה, נאמנות וגבורה, משמרים את העונג שלא ייהפך לנגע.
תתצט 	כשם ששקילת דוגמה מהקרקע מעידה על איכות כולה, כך דוגמאות פרטיות מבארות דברים הכוללים את כל ההוויה.
תתק 	אור התורה זורח גם בחכמות ובמדעים, וידיעתם כלולה בציוויים של "שמע" ו"ואהבת".
תתקא 	על-אף שעולם המחשבה ועולם המעשה סותרים זה את זה, צריך בזמן העיסוק בכל אחד מהם לינוק אף מחברו.
תתקב 	השבירה באה כדי להפריד את נקודות החיים, כדי שיוכל כל אחד מהם להתעלות למעלה עליונה, ולכלול את כל היש.
תתקג 	הצפייה בחופש המוחלט הבא מהבינה, ובחכמה שלמעלה ממנה, הקשורות זו בזו, נותנת להוויה את דחיפת התעלותה.